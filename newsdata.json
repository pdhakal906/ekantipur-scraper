[
{"link": "https://ekantipur.com/sports/2023/12/12/in-the-gateway-semi-finals-a-hat-trick-of-entries-04-52.html", "title": "गेटवे सेमिफाइनलमा, प्रवेशको ह्याट्रिक", "summary": "काठमाडौँ — गेटवे एकेडेमी १६ औं फेका कप अन्तरस्कुल छात्र फुटबल प्रतियोगितामा मंगलबार सेमिफाइनल पुगेको छ ।", "paragraphs": ["स्वच्छ शैक्षिक प्रतिस्पर्धीहरुको संगठन (फेका) द्वारा आयोजित प्रतियोगितामा गेटवेले हाइल्यान्डलाई १–० गोलले हराएर सेमिफाइनल पुग्ने पहिलो टोली बन्यो । गेटवेका लक्ष्मण उप्रेतीले निर्णायक गोल गरे । गेटवेका प्रदीप खत्री म्यान अफ द म्याच घोषित भए ।", "मूलपानीमा भइरहेको प्रतियोगितामा अक्षरिका र एकलव्य शिक्षा सदन पनि क्वाटरफाइनल पुगेका छन् । जेनिश तामाङको १ गोलमा अक्षरिकाले विद्या विकासलाई २–१ गोलले हरायो । एक गोल आत्मघाती थियो । विद्या विकासका अरुण मगरले एक गोल फर्काए । अक्षरिकाका आयुश कार्की म्यान अफ द म्याच चुनिए ।", "एकलव्यले गोल्डेन बडलाई ५–० ले हराउँदा प्रवेश खड्काले ह्याट्रिक गरेका थिए । विशेष खड्का र नीरज कोइरालाले १–१ गोल थपे ।"], "image": null, "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/sports/2023/12/12/nakhipot-open-basketball-snowland-wins-53-54.html", "title": "नखिपोट खुला बास्केटबल : स्नोल्यान्ड विजयी", "summary": "काठमाडौँ — स्नोल्यान्डले दोस्रो नखिपोट खुला पुरुष तथा यू–२३ महिला बास्केटबल प्रतियोगितामा पुरुषतर्फ सफलता पाएको छ ।", "paragraphs": ["आयोजक नखिपोट युवा क्लबको कभर्डहलमा भइरहेको प्रतियोगितामा स्नोल्यान्डले बौद्ध ‘बी’ लाई ९५–६० स्कोरले पराजित गर्‍यो । स्नोल्यान्डका विजयी गुरुङले २७ स्कोर गरे ।", "स्नोल्यान्ड पहिलो क्वाटरमा १६–२२ ले पछि पर्‍यो । बाँकीका तीन क्वाटरमा स्नोल्यान्डले क्रमशः ३१–१२, २७–८ र २१–१८ को अग्रता बनाउँदै जित पक्का गर्‍यो । अर्को खेलमा तेन्जिङ शेर्पाको ३३ स्कोरमा बूढानीलकण्ठले बलर्सलाई ११९–९७ स्कोरले हरायो । चारै क्वाटरमा अग्रता लिएको बूढानीलकण्ठले क्रमशः २७–१७, ४३–३३, २९–२८, ३०–१९ को प्रदर्शन गर्‍यो ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/5-12122023040959-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/sports/2023/12/12/india-won-by-defeating-nepal-by-10-wickets-05-34.html", "title": "एसीसी यू–१९ एसिया कप क्रिकेट : नेपाललाई १० विकेटले हराउँदै भारत विजयी ", "summary": "काठमाडौँ — एसीसी यू–१९ एसिया कप क्रिकेट प्रतियोगिताअन्तर्गत समूह चरणको आफ्नो अन्तिम खेलमा नेपाल भारतसँग १० विकेटले पराजित भएको छ ।  । दुबईको आइसिसी एकेडेमी ओभल–२ क्रिकेट मैदानमा आज भएको खेलमा भारतसँग पराजित भएसँगै नेपाल समूह चरणबाट बाहिरिएको छ । ५३ रनको सामान्य लक्ष्य पछ्याएको भारतले ७.१ ओभरमा ५७ रन बनाउँदै नेपालमाथि १० विकेटको जित हात पारेको हो ।", "paragraphs": ["नेपाल समूह चरणको पहिलो खेलमा पाकिस्तानसँग सात विकेटले पराजित भएको थियो भने दोस्रो खेलमा अफगानिस्तानसँग ७३ रनले पराजित भएको थियो । आजको जितसँगै भारतले प्रतियोगितामा दोस्रो जित दर्ता गराएको छ । भारतले अफगानिस्तानलाई सात विकेटले हराएको थियो भने पाकिस्तानसँग भने आठ विकेटले पराजित भएको थियो । ", "भारतका जितमा आर्सिन कुलकर्नीले सर्वाधिक ४३ रनको योगदान दिए । उनले ३० बल खेल्दै पाँच छक्का र एक चौका प्रहार गरे । उसका लागि आदर्श सिंहले १३ रन बनाए ।नेपालको तर्फबाट गुल्सन झाले ४ ओभर बलिङ गर्दै ३३ रन खर्चिए ।", "नेपालविरुद्ध भारतीय बलरलाई सुरुआतमा लय मिलाउन गाह्रो परेको थियो र उनीहरुले वाइड बल फालिरहे पनि नेपालले त्यसको फाइदा उठाउन सकेन् । भारतले अतिरिक्तमा मात्र १३ रन दिएको थियो, त्यसमा १२ वाइड थियो । नेपालबाट कुनै ब्याटरले दोहोरो स्कोर बनाउन सकेनन् । नेपाली इनिङ्समा केबल ४ चौका समावेश थियो ।", "दशौं नम्बरमा ब्याटिङ गरेका हेमन्त धामीले नेपालबाट सर्वाधिक ८ रन बनाए । अर्जुन कुमाल र दीपक बोहरा ‘बी’ ले समान ७ रन बनाए । दीपक र दीपेश कँडेलले सातौं विकेटमा जोडेको १२ रन नेपाली इनिङ्सको सबैभन्दा ठूलो साझेदारी रह्यो । दीपेशले ४ रन बनाए । दीपक बोहरा ‘ए’ १, उत्तम थापामगर शून्य, कप्तान देव खनाल २, दीपक डुम्रे शून्य, सुवास भण्डारी २ रनमा आउट भए । आकाश चन्द ४ रनमा अविजित रहे ।", "दाहिने हाते तीब्र बलर राज लिम्बानीले दुबईस्थित आइसीसी एकेडेमी मैदान २ मा ७ विकेट लिँदै नेपाली ब्याटिङक्रमलाई तहसनहस पारे । उनले ९.१ ओभरमा ३ मेडन राख्दै १३ रन खर्चेर उत्कृष्ट प्रर्दशन गरे । आराध्य शुक्लाले २ र अर्शिन कुलकर्नीले १ विकेट लिए ।", "प्रतियोगितामा नेपालको पहिलो दुई खेल हारिसकेको छ । पाकिस्तानले शुक्रबार नेपाललाई पहिलो खेलमा सजिलै ७ विकेटले पराजित गरेको थियो भने दोस्रो खेलमा अफगानिस्तानसँग आइतबार नेपाल ७३ रनले पराजित भएको थियो । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/nepvsind1-12122023092246-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/sports/2023/12/12/quadrangular-twenty-20-cricket-chitwan-and-makwanpur-clash-for-the-title-30-56.html", "title": "क्वाड्रांगुलर ट्वान्टी–२० क्रिकेट : उपाधिका लागि चितवन र मकवानपुर भिड्ने", "summary": "चितवन — भरतपुरमा जारी क्वाड्रांगुलर ट्वान्टी–२० क्रिकेट प्रतियोगिताको उपाधिका लागि बुधबार आयोजक चितवन र मकवानपुरको टीमबीच प्रतिस्पर्धा हुने भएको छ ।", "paragraphs": ["चार जिल्लाका चार टीम सहभागी प्रतियोगिताको मंगलबार सम्पन्न लिग चरणको अन्तिम खेलमा पनि चितवनको अविजित यात्रा जारी नै रह्यो । चितवन अंक तालिकामा शीर्ष स्थानमा रहेर फाइनलमा पुग्यो भने मकवानपुर नेट रन रेटका आधारमा दोस्रो स्थानमा रह्यो । फाइनल यात्राका लागि मकवानपुरले पर्सालाई ७ विकेट र चितवनले नवलपुरलाई ३५ रनले हराएको हो ।", "चितवन जिल्ला क्रिकेट संघको आयोजनामा भरतपुर महानगरपालिका–१५ मा बन्दै गरेको गौतम बुद्ध अन्तर्राष्ट्रिय क्रिकेट रंगशालाको नमुना मैदानमा संचालित प्रतियोगितामा टस जितेर पर्साले मकवानपुरविरुद्ध पहिला ब्याटिङ गरेको थियो । निर्धारित २० ओभरमा पर्साले नौ विकेट गुमाएर १ सय ४० रन बनायो ।", "पर्साका लागि नस्रुदिन अन्सारीले १६ बल खेल्दै एक छक्का र तीन चौकासहित सर्वाधिक २६ रन बनाए । सुरज कुर्मी र चन्दन रामले समान २४ रन जोडे । बलिङमा मकवानपुरका रिजन ढकालले चार ओभरमा ६ रन खर्चिएर चार विकेट लिए । असिम श्रेष्ठ, साकार गजुरेल, रोहित ठाकुर र इर्फान अलीले एक/एक विकेट हात पारे ।", "१ सय ४१ रनको लक्ष्यसहित जवाफी ब्याटिङ थालेको मकवानपुरले १४ दशमलव ५ ओभरमा ३ विकेट गुमाउँदै लक्ष्य पूरा गर्‍यो । मकवानपुरको जितमा ओपनरद्वय गौरव खड्का र शुभ कंसकारले एक सय ७ रनको शतकीय साझेदारी गरे ।", "३६ बल खेलेका शुभले ७ छक्का र ३ चौकाको मद्दतमा ६७ रन बनाउँदै आउट भए । अर्का ओपनर गौरव खड्का ३६ बलमा पाँच चौकासहित ४१ रनमा नटआउट रहे । बलिङमा पर्साका सैफुल्लाह अन्सारी र सम्साद अन्सारीले एक एक विकेट लिए । मकवानपुरलाई जिताउन अर्धशतक प्रहार गरेका शुभ खेलको प्लेयर अफ द म्याच भए ।", "त्यसैगरी अन्तिम लिगको दोस्रो खेलमा चितवनले दिएको १ सय ५४ रनको लक्ष्य पछ्याएको नवलपुर ११ बल बाँकी छँदा १ सय १८ रनमा अलआउट भयो । नवलपुरका लागि २५ बल खेल्दै कमल परियारले ५ छक्कासहित सर्वाधिक ४० रन बनाए । १८ बल खेलेका अविनाश सापकोटाले तीन छक्का र एक चौका प्रहार गर्दै ३० रन जोडे । बलिङमा चितवनका संघर्ष पौडेलले तीन, नरेश प्रधान र दिवस आचार्यले दुई/दुई तथा दिपेश श्रेष्ठ र देव शाहले एक एक विकेट लिए ।", "टस जितेर पहिला ब्याटिङ गरेको चितवनले निर्धारित २० ओभरमा ६ विकेटको नोक्सानीमा १ सय ५३ रनको योगफल तयार पारेको थियो । चितवनका लागि ओपनर साकार ढकालले आक्रामक सुरुआत गर्दै १० बलमा चार चौका प्रहार गरी २२ रन जोडे । अर्का ओपनर विकल गुप्ता २४ रन बनाउँदा अपरिचित पौडेलको बलमा क्लिन बोल्ड भए । त्यसपछि मध्यक्रममा प्रतिक श्रेष्ठ र दिपेश श्रेष्ठले ५३ रनको साझेदारी गर्दै चितवनको पारी सम्हालेका थिए ।", "त्यसैगरी ४८ बल खेल्दै प्रतिकले पाँच छक्का र तीन चौकाको मद्दतमा ६४ रन जोडे । २२ बलमा दुई छक्का र एक चौका प्रहार गरेका दिपेश श्रेष्ठ २४ रन बनाउँदा कमल परियारको बलमा एलबीडब्लू धरापमा परे । बलिङमा नवलपुरका कमल परियार, अभिनास सापकोटा, शिशिर भुसाल र अपरिचित पौडेलले समान एक/एक विकेट लिएका थिए । अर्धशतक प्रहार गरेका चितवनका प्रतिक श्रेष्ठ खेलको प्लेयर अफ द म्याच बने ।", "प्रतियोगिताको फाइनल खेल बुधबार बिहान १० बजेदेखि सुरु हुनेछ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/khel1-12122023024500-1000x0.jpg&w=1000&h=0", "author": "रमेशकुमार पौडेल", "author_link": "https://ekantipur.com/author/author-14240", "published_date": "मंसिर २६, २०८०"},
{"link": "https://ekantipur.com/sports/2023/12/13/united-crashed-out-of-the-champions-league-after-losing-to-bayern-06-11.html", "title": "बायर्नसँग हारेसँगै युनाइटेड च्याम्पियन्स लिगबाट बाहिरियो", "summary": "काठमाडौँ — म्यानचेस्टर युनाइटेडको खराब सिजन मंगलबार पनि कायम रह्यो । युनाइटेड बायर्न म्युनिखको हातबाट ओल्ड ट्रायफोर्डमा १–० ले पराजित हुँदै युरोपेली च्याम्पियन्स लिगबाट बाहिरियो । प्रतियोगितामा कायम रहन युनाइटेडलाई यो खेल जितेर मात्र पुग्दैन थियो ।", "paragraphs": ["समूह ‘ए’ को अर्को खेलको नतिजा पनि उसको अनुकूल आउन आवश्यक थियो । त्यस खेलमा एफसी कोपनहेगनले गालातासारेलाई १–० ले हरायो र युनाइटेड समूहको अन्तिम स्थानमा रह्यो ।", "बायर्नको जितमा किङ्ग्सी कोमनले निर्णायक गोल गरे । बायर्नसँगै कोपनहेगन नकआउट चरण पुग्यो । समूह ‘बी’ मा आर्सनलसँग पीएसभी आयनहोभन अर्को चरण पुग्यो । यसअघि नै अन्तिम १६ मा पुग्ने निश्चित भइसकेको आर्सनलले आयनहोभनसँग १–१ को बराबरी खेल्यो ।", "समूह ‘सी’ मा रियल म्याड्रिड र नेपोली अगाडि बढ्ने निश्चित भइसकेको थियो । लिग चरणको अन्तिम खेलमा रियलले युनियन बर्लिनलाई ३–२ र नेपोलीले स्पोर्टिङ ब्रागलाई २–० ले हरायो ।", "यस्तै समूह ‘डी’ मा पनि रियल सोसिडाड र इन्टर मिलानले नकआउट चरण पुग्ने निश्चित भइसकेको थियो । इन्टर र सोसिडाडबीचको खेल गोलरहित बराबरी रह्यो भने बनेफिकाकाले तेस्रो स्थानमा रहन आरबी साल्सबर्गलाई ३–१ ले हरायो । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/harry-and-coman-13122023022044-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २७, २०८०"},
{"link": "https://ekantipur.com/sports/2023/12/12/hockey-associations-annual-program-announced-53-05.html", "title": "हक्की संघको वार्षिक कार्यक्रम सार्वजनिक", "summary": "काठमाडौँ — नेपाल हक्की संघले पुसमा अन्तर नगरपालिका हक्की प्रतियोगिता हेटौंडामा आयोजना गर्ने भएको छ । संघले मंगलबार वार्षिक कार्यक्रम सार्वजनिक गर्दै वर्षभरी विभिन्न प्रतियोगिता गर्ने जनाएको छ ।", "paragraphs": ["जनकपुरमा माघ अन्तिम साता मदन भण्डारी कप महिला राष्ट्रिय हक्की प्रतियोगिता, धुलिखेलमा फागुन अन्तिम साता सहाना प्रधान राष्ट्रिय महिला हक्की प्रतियोगिता र विराटनगरमा चैत अन्तिम साता गिरिजाप्रसाद कोइराला राष्ट्रिय पुरुष हक्की प्रतियोगिता गर्ने भएको छ । मदन भण्डारी कप पहिलो पल्ट हुन लागेको हो । सहाना प्रधान र गिरिजा कोइरालाको स्मृतिमा हुन लागेको प्रतियोगिता विगतकै निरन्तरता हो ।", "सातदोबाटोस्थित नेपाल ओलम्पिक कमिटीमा भएको कार्यक्रममा संघले कार्यक्रम सार्वजनिक गर्दै वैशाख अन्तिम साता प्रदेशस्तरीय पुरुष तथा महिला हक्की प्रतियोगिता गर्ने हक्की संघकी महासचिव सुवर्ण श्रेष्ठले बताइन् । प्रतियोगिता हेटौंडा वा चितवनमा गर्ने संघको योजना छ । जेठ अन्तिम साता पोखरामा पुरुष तथा महिला इन्डोर हक्की प्रतियोगिता गर्ने छ भने काठमाडौं वा ललितपुरमा भेट्रान कप गरिने छ । यसको मिति भनेपछि तय गरिने जनाइएको छ ।", "पहिलो वार्षिक कार्यक्रमका रूपमा रहेको डीएनएसएस लेभल–२ प्रशिक्षक तालिम मंगलबार सकिएको छ । नेपाल ओलम्पिक कमिटीको सहयोगमा भएको तालिमको समापनमा वार्षिक कार्यक्रम घोषणा गरिएको हो । साताव्यापी तालिममा १९ प्रशिक्षक सहभागी थिए ।", "उनीहरूलाई नेपाल ओलम्पिक कमिटीका अध्यक्ष जीवनराम श्रेष्ठले प्रमाण पत्र वितरण गरे । सोही अवसरमा नेपालका पहिलो हक्की प्रशिक्षक अशोकराज पाण्डेलाई सम्मान गरिएको थियो । उनलाई एनओसी अध्यक्ष श्रेष्ठ र हक्की संघका अध्यक्ष अनिलप्रसाद शर्माले दोसल्ला र प्रशंसापत्र प्रदान गरी सम्मान गरेका थिए ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/2-15-12122023040728-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/sports/2023/12/12/a-volleyball-tournament-will-be-held-in-memory-of-shahid-hemant-pradhan-51-18.html", "title": "सहिद हेमन्त प्रधानको स्मृतिमा भलिबल प्रतियोगिता हुने", "summary": "काठमाडौँ — कांग्रेस दोलखा प्रदेशसभा '१' क्षेत्रीय कार्यसमितिले सहिद हेमन्त प्रधानको स्मृतिमा प्रदेशस्तरीय खुला भलिबल प्रतियोगिता संचालन गर्ने भएको छ । तरुण नेता प्रधानको २०५८ पुस २९ गते सशस्त्र द्वन्द्वरत तत्कालीन माओवादीले घरमै पुगेर हत्या गरेको थियो ।", "paragraphs": ["शान्ति प्रक्रियापछि सरकारले प्रधानलाई पनि सहिद घोषणा गरेको थियो । उनै प्रधानको स्मृतिमा कांग्रेसले प्रदेशस्तरीय भलिबल प्रतियोगिता गर्न लागेको हो । ", "सहिद हेमन्त प्रधानको स्मृतिमा पार्टीमा युवा पुस्तालाई आकर्षित गर्न र खेल क्षेत्रको विकासमा टेवा पुर्‍याउने उद्देश्यले प्रदेशस्तरीय भलिबल प्रतियोगिता आयोजना गरिएको क्षेत्रीय सभापति शुक्रराज तामाङले जानकारी दिए । उनका अनुसार प्रतियोगितामा प्रथम हुनेले नगद दुई लाख रुपैयाँ प्राप्त गर्नेछ भने द्वितीय हुनेलाई एक लाख रुपैयाँ र तृतीय हुनेलाई नगद ५० हजार रुपैयाँ प्रदान गरिनेछ । सो अवसरमा विभिन्न सांस्कृतिक कार्यक्रमहरुको समेत आयोजना गरिएको सभापति तामाङले बताए ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/sahid-12122023122823-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/sports/2023/12/13/happy-with-debut-win-for-jhapa-21-22.html", "title": "झापालाई ‘डेब्यु’ जितको खुसी", "summary": "काठमाडौँ — त्यसै भनिएको होइन, फुटबल मैदानमा मात्र खेलिन्न । झापा एफसीले नेपाल सुपर लिगमा मंगलबारको खेलअघि भाग्य बलियो होस् भनेर पूजापाठ गरेको थियो । त्यही पूजा गरेको फूल समर्थकहरूले खेलभर आ–आफ्नो टाउकोमा सिउरिरहे । सायद त्यसैले पनि झापाको कामना पूरा भएको छ ।", "paragraphs": ["टोलीले एनएसएलमा डेब्यु जित निकालेको छ, त्यो पनि पाँचौं खेलमा आएर । यो खेलअघि सबैको मुखबाट निस्किरहेको थियो, झापा त ठूलै समस्यामा छ, त्यहाँ त भद्रगोल चलिरहेको छ ।", "तर, खेलपछि झापाले उल्टै प्रश्न तेर्स्यायो, ‘समस्या ∕ कस्तो समस्या ?’ दशरथ रंगशालामा मंगलबार प्राप्त यो जित पूजापाठकै कारणले मात्र सम्भव भएको थिएन । मैदानमै राम्रो खेलेर प्राप्त भएको थियो । के फरक भने यसअघि झापालाई भाग्यले साथ दिइरहेको थिएन । पराजित बुटवल–लुम्बिनीका लागि भने यो स्तब्ध पार्ने खालकै हार रह्यो । हारले टोलीको क्वालिफायर/इलिमिनेटर सम्भावना एकाएक कमजोर बनेको छ । बुटवल–लुम्बिनी ६ खेल खेल्ने पहिलो टिम रह्यो ।", "यी ६ खेलमा ७ अंकमात्र छ र शीर्ष चारको स्थानबाट बाहिर छ । अब टोलीले बाँकी दुई खेल जितेर मात्र पुग्ने छैन । अरूको खेलमा लुम्बिनीको भाग्य निर्भर हुनेछ । झापाको सामना गर्नु अगाडि बुटवल–लुम्बिनीसामु खेल जितेर शीर्षस्थानमै उक्लिन अवसर थियो । तर, हारले उनको स्थिति नाजुक भएको छ । एकै खेलको नतिजाले उसलाई कमजोर बनाएको छ ।", "यो त ‘सर्प र भर्‍याङ’ को खेलमा जस्तै टिम एकाएक माथिबाट तल झरेको स्थिति रह्यो । झापाको भने ५ खेलबाट ६ अंक भएको छ र छैटौं स्थानमा उक्लन सफल भएको छ । यो शीर्ष चारबाट दुई अंकको दूरीमात्रै हो । झापाको जितमा निर्णायक गोल गरेका थिए स्पेनी फरवार्ड जोर्गे सान्चेजले । उनले ३९ औं मिनेटमा गोल गरे । अञ्जन विष्टले निकालेको थ्रु–पासमा सान्चेजले प्रतिद्वन्द्वी गोलरक्षक मोहमडोउलाई बिट गर्दै गोल गरेका हुन् । चोटका कारण यसअघिका दुई खेल गुमाएका अञ्जन यसै खेलबाट मैदान ओर्ले र आफ्नो प्रभाव देखाउन सफल रहे ।", "‘अञ्जन जत्तिको खेलाडी मैदानमा हुनु पनि ठूलो हो,’ झापाका स्पेनी प्रशिक्षक ओरियल मोहडानोले भने, ‘यो जितमा म निकै भावनात्मक भएको छु, किनभने यो हाम्रो पहिलो जित हो । अब हामीले बाँकी ३ खेलमा राम्रो गर्नुपर्ने हुन्छ । लिग आफैं निकै प्रतिस्पर्धात्मक छ र यस्तै नतिजा आउँछ भनेर दाबी गर्न सकिन्न । त्यसैले अबका खेल पनि हाम्रो लागि सजिलो हुने छैन ।’ झापाले आफ्ना बाँकी तीन खेलमा ललितपुर सिटी, धनगढी एफसी र एफसी चितवन छन् ।", "ललितपुर र धनगढीविरुद्धको खेलमा झापाको वास्तविक परीक्षा हुनेछ । यी दुई टिमका लागि झापाले तेर्स्याउने चुनौती पनि कम्तीको हुने छैन । किनभने यो टिम गोल गर्न कन्जुस मात्र छैन, प्रतिद्वन्द्वी टिमलाई गोल गर्नबाट रोक्नमा पनि बलियो छ । त्यसैले टोलीले ५ खेलमा २ गोलमात्र गरेको छैन, दुई गोल खाएको पनि छ । झापाको बलियो पक्ष डिफेन्स देखिएको छ । त्यसैले टोलीले पछिल्ला ३ सय ५१ मिनेट कुनै गोल खाएको छैन ।", "यो यसपालिको प्रतियोगिताको उच्च प्रदर्शन हो । यसका लागि झापा आफ्ना सर्बियाली गोलरक्षक स्टेफन कुपिचप्रति अनुग्रही हुनुपर्नेछ । बुटवल–लुम्बिनीले भने अब आफ्ना बाँकी दुई खेलमा पोखरा थन्डर्स र वीरगन्ज युनाइटेडको सामना गर्नेछ । बुटवलका प्रशिक्षक विजय महर्जन हारमा निराश रहे । उनले भने, ‘हामीसामु हार स्वीकार्नुबाहेक अर्को विकल्प छैन । यो हारले हाम्रो स्थिति कमजोर भएको छ ।’ उनले रेफ्रीको निर्णयमा गुनासो पनि पोखे ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/photo-8-1-13122023033933-1000x0.jpg&w=1000&h=0", "author": "हिमेश", "author_link": "https://ekantipur.com/author/author-12130", "published_date": "मंसिर २७, २०८०"},
{"link": "https://ekantipur.com/feature/2023/11/30/how-safe-are-workers-in-tunnel-construction-38-51.html", "title": "सुरुङ निर्माणमा कामदार कति सुरक्षित ?", "summary": "काठमाडौँ — भारतको उत्तराखण्डस्थित एक निर्माणाधीन सुरुङमा फसेका मजदुरलाई उद्धार गर्न त्यहाँको सरकारलाई हम्मेहम्मे पर्‍यो । कात्तिक २६ मा सुरुङमा फसेका ४१ मजदुरलाई १७ दिनको प्रयासपछि मंगलबार सकुशल निकालिएको छ । सुरुङको एक भाग भत्किएपछि निरन्तर खसेको भग्नावशेषका कारण उनीहरूको उद्धारमा कठिनाइ भएको थियो ।", "paragraphs": ["भारतीय प्रधानमन्त्री नरेन्द्र मोदीले उद्धारका लागि सरकारले कुनै कसर बाँकी नराखेको बताए पनि मजदुरहरूलाई तुरुन्त निकाल्न सकिएन । सोमबारदेखि म्यानुअल ड्रिलिङ गरेर उनीहरूको उद्धार गरिएको थियो । ", "नेपालमा पनि पछिल्लो समय विभिन्न स्थानमा सुरुङहरू निर्माण भइरहेको छ । तर, भारतको जस्तै समस्या नेपालका निर्माणाधीन जलविद्युत् आयोजना र सडकका सुरुङमा आइपरे के गर्ने भन्नेबारे सरकारसँग कुनै विकल्प छैन । नेपालका जलविद्युत् आयोजनाका लागि निर्माण गरिने सुरुङमा यस्ता समस्या बेलाबेलामा देखिने गरेको छ । सुरुङभित्र काम गर्ने मजदुरहरूको समयमै उद्धार हुन नसक्दा र अक्सिजनको कमी भई ज्यानै जाने गरेको घटना पनि छन् । ", "२०७१ वैशाख १२ मा कास्कीस्थित माथिल्लो मादीखोला जलविद्युत् आयोजनामा पहिरो खसेर सुरुङमार्गको इन्टेक छेक्दा १६ जना भित्रै फसे, जसमध्ये", "भयो । एक जनाको शव भोलिपल्ट फेला पर्‍यो । अन्य दुई जना कामदार बेपत्ता भए । प्रवेशद्वार नजिकै कामदार फसेकाले उनीहरूको उद्धार सम्भव भएको थियो । फसेकाहरूलाई पहिरो खसेकै नजिकबाट सुरुङ खोपेर प्वाल बनाई उद्धार गरिएको थियो । सुरुङ प्रवेशद्वारमा करिब एक सय मिटरमाथिबाट पहिरो खसेको थियो । ", "०७६ कात्तिक १७ मा बझाङको कालंगागाड जलविद्युत् आयोजनाको", " भएको थियो । ट्याक्टरमा सुरुङभित्र बत्ती र अक्सिजन पुर्‍याउने ग्यास पाइपको अवस्था बुझ्न गएका मजदुरहरूको अक्सिजनकै कमी भएर ज्यान गएको थियो । सुरुङमा फसेकाहरूको शव २४ घण्टापछि बाहिर निकालिएको थियो ।", "२०७९ माघ १७ मा संखुवासभामा निर्माणाधीन नौ सय मेगावाटको अरुण तेस्रो जलविद्युत् आयोजनाको ", " भएको थियो । अन्य दुईजना घाइते भएका थिए । सुरुङभित्र काम गर्ने क्रममा सिन्धुपाल्चोकका २० वर्षीय सूर्य गोले तामाङको मृत्यु भएको थियो ।", "नेपालमा जलविद्युत् आयोजना निर्माणको क्रममा सुरुङभित्र मजदुरहरू फस्दा वा सुरुङ भत्किँदा ज्यानै गएको केही घटना हुन् यी । नेपालका अधिकांशजसो जलविद्युत् आयोजना निर्माणका क्रममा सुरुङ बनाउनु अनिवार्य जस्तै छ । मेलम्ची खानेपानी आयोजनामा पनि सुरुङ निर्माण गरेरै काठमाडौंमा पानी ल्याइएको थियो । तर सुरुङ निर्माणको क्रममा ठूलो जोखिम आइपरे त्यसलाई समाधान गर्न सरकारी निकायसँग कुनै संयन्त्र छैन, प्रविधि छैन । पछिल्लो समय जोखिमको अनुमानै नगरी हचुवाका भरमा सुरुङ निर्माणका लागि अध्ययन गराउने होड चलेको छ । विशेषतः नेताहरूले आआफ्ना जिल्लामा सडकको दूरी घटाउने नाममा सुरुङको अध्ययन र निर्माण गर्न भन्दै बजेट छुट्याउनुपर्ने माग राख्दै आएका छन् । ", "पाँच वर्षयता राजनीतिक दबाबमा नयाँ–नयाँ ठाउँमा अध्ययन गर्ने भन्दै प्रत्येक बजेटमा नाम थपेर", "निर्माण भने दुईवटाको मात्र अघि बढाइएको छ । नागढुंगा–सिस्नेखोला र पाल्पाको सिद्धबाबा सुरुङको निर्माण जारी छ । समयभित्रै निर्माण सक्ने भन्दै अघि बढाइएको नागढुंगा–सिस्नेखोला सुरुङको काम अझै सकिएको छैन । मुख्य सुरुङ २.६८८ किमिमध्ये २ सय मिटर खन्न बाँकी छ । गत साउन २२ मा आपत्कालीन उद्धार सुरुङको ‘ब्रेक थ्रु’ भएको थियो । २.५५७ किमि दूरी रहेको उक्त आपत्कालीन सुरुङको ‘ब्रेक थ्रु’ भएसँगै अहिले फिनिसिङको काम भइरहेको छ । यो सुरुङमा यातायात चल्न भने अझै एक वर्ष लाग्नेछ । यातायात सञ्चालनकै लागि भनेर निर्माण गरिएको यो पहिलो सुरुङ हो ।", "अर्को ठेक्का सम्झौता भएको सिद्धबाबा सुरुङमा पोर्टल (प्रवेशद्वार) बनाएर काम अघि बढाइएको छ । यसको डिजाइनको काम थालेको एक वर्षभन्दा बढी भयो । डिजाइनका लागि ठेक्का सम्झौताअनुसार ९ महिना समय दिइएको हो । तर निर्माण सम्पन्न गर्नुपर्ने समय भने ठेक्का सम्झौता भएको मितिबाट ५ वर्ष रहेको छ । यो इन्जिनियरिङ प्रोक्योरमेन्ट एन्ड कन्स्ट्रक्सन (ईपीसी) मोडलअन्तर्गत ठेक्का भएकाले यसको डिजाइनको काम ठेक्का लिने कम्पनीले नै गरेको हो । यसको ठेक्का चाइना स्टेट कन्स्ट्रक्सन इन्जिनियरिङ कर्पोरेसनले लिएको छ । १.१ किमि लम्बाइ रहेको सुरुङमार्गको ठेक्का रकम ७ अर्ब ३४ करोड २१ लाख रुपैयाँ छ । त्यस्तै ३ सय मिटर आपत्कालीन सुरुङ निर्माण गरिनेछ । अन्य सुरुङ अध्ययनका क्रममा छन् । धरान–लेउती सुरुङमार्गको अध्ययन गर्न भन्दै सरकारले तीन आर्थिक वर्षदेखि बजेटमा राख्दै आएको छ । यसको सम्भाव्यता अध्ययनबाहेक केही काम भएको छैन ।", "काठमाडौंको टोखादेखि नुवाकोटको छहरे जोड्ने टोखा–छहरे सुरुङमार्गलाई चालु आर्थिक वर्षको बजेटमा राखिए पनि काममा प्रगति छैन । निर्माणका लागि पहिले विस्तृत परियोजना प्रतिवेदन (डीपीआर) तयार गर्नुपर्छ । हालसम्म प्रारम्भिक अध्ययनबाहेक केही काम भएको छैन । तर अर्थमन्त्री प्रकाशशरण महतले यही वर्ष निर्माण थाल्ने भन्दै १ अर्ब २५ करोड रुपैयाँ बजेटमा छुट्याएका छन् । उनकै दबाबमा सुरुङ निर्माणको काम अघि बढाउन लागिएको हो ।", "मन्त्रिपरिषद्ले ०८० साउन ३० मा डीपीआर संशोधन गर्न स्वीकृति दिएसँगै काठमाडौं/तराई मधेश द्रुतमार्ग (फास्ट ट्र्याक) को ललितपुर खोकनादेखि बाराको निजगढसम्मको दूरी ७०.९७७ किमि कायम भएको छ । डीपीआर संशोधनपछि कुल दूरीमा १.५२३ किमि घटेको हो । डीपीआर संशोधन गरेर ३ सुरुङबाट ६ वटा बनाइएको छ । उक्त मार्गको महादेवटारमा ३.३५५ किमि, धेद्रेमा १.६३० र लेनडाँडामा १.४३० किमिका ३ वटा सुरुङ निर्माणाधीन छन् । डीपीआर संशोधनपछि थपिएका सुरुङ निर्माण गर्ने स्थानमा देवीचौर १, सिसौटार ०.३९ र चन्द्राम भीर २.२५ किमि छन् । यी सुरुङ फास्ट ट्र्याक निर्माणभित्र पर्ने हुन् ।", "सुरक्षा अपनाएर काम नगर्दा सुरुङ निर्माणको क्रममा ठूलो दुर्घटना हुने गरेको सडक विभागअन्तर्गत गुणस्तर, अनुसन्धान तथा विकास केन्द्रका प्रमुख नरेशमान शाक्यले बताए । ‘सुरुङ खनिसकेपछि माथिको जमिनका कारण माटो तल झर्छ । एक महिनासम्म माटो झर्छ झर्दैन भनेर हेर्नुपर्छ,’ उनले भने, ‘यदी यो अवधिभित्र समस्या भए त्यसको समाधानको उपाय निकाल्नुपर्छ ।’ समस्या भइरहे सुरक्षाका विधिहरू अपनाएर मात्र काम अघि बढाइने उनको भनाइ छ । ‘निर्माणाधीन नागढुंगा–सिस्नेखोला सुरुङमा समस्या छैन,’ उनले भने, ‘जलविद्युत् आयोजनामा निर्माण गरिने सुरुङमा बेलाबेला समस्या देखिने गरेको छ, जहाँ पछि व्यक्तिले सुरुङ प्रयोग गर्न नपर्ने भएकाले सडक सुरुङको जस्तो सुरक्षा अपनाइँदैन ।’ निर्माणका क्रममा आइपर्न सक्ने समस्या र दुर्घटनाको जोखिम पहिल्यै पहिल्याएर काम गर्दा ठूलो दुर्घटनाबाट जोगिन सकिने उनको सुझाव छ । ", "‘निर्माणका क्रममा सुरक्षा अपनाएर गुणस्तरलाई ख्याल गर्दै काम गर्नुपर्छ,’ उनले भने, ‘तर ठूलै दुर्घटना भए तुरुन्त उद्धार गर्ने उच्च प्रविधिका आपत्कालीन उद्धार गर्ने मेसिन हामीसँग छैन, त्यसैले भत्किन नदिने गरी काम गर्नुपर्छ ।’ नागढुंगा–सिस्नेखोला सुरुङ जापानिज कम्पनी हाज्मा एन्डो कर्पोरेसनले निर्माण गरिरहेको छ । जापानकै मापदण्डअनुसार सुरक्षा अपनाएर यो सुरुङमा काम भइरहेको पूर्वसचिव अर्जुनजंग थापाले बताए । ‘यो सुरुङमा आवश्यक सबै सुरक्षा अपनाएर काम गरिएको छ,’ सडक विभागको महानिर्देशकका रूपमा समेत काम गरिसकेका थापाले भने, ‘तर चिनियाँहरूले ठेक्का लिएको काठमाडौं–तराई/मधेश द्रुतमार्ग (फास्ट ट्र्याक) को सुरुङ निर्माणमा केही जोखिम छ ।’ सुरुङ खन्न ड्रिल गर्ने जम्बो मेसिन चाहिन्छ । त्यो मेसिन नल्याई सामान्य मेसिनले काम गरेको पाइएकाले त्यो सुरक्षित नहुने उनको भनाइ छ । ", "‘अनुगमनका क्रममा प्रश्न उठाएपछि थप मेसिन मगाएर काम गरेको पाइएको छ,’ उनले भने, ‘नागढुंगामा जापानिजहरूले जम्बो मेसिन नै ल्याएर काम गरेका छन् । जम्बो मेसिनले टाढै बसेर ड्रिल गर्न मिल्छ, जसले काम गर्न सुरक्षित हुन्छ ।’ यो मेसिनबाट ५/७ मिटर पर बसेर ड्रिल गर्न मिल्ने उनले बताए । ‘चिनियाँहरूले निर्माणको जिम्मा लिएका सुरुङमा दुर्घटना त भएको छैन, अहिलेसम्म भगवान् भरोसामै काम भएको छ,’ उनले भने, ‘यस्तै अवस्था रहे र आवश्यक सुरक्षित मेसिन प्रयोग नगरे भोलि ठूलै दुर्घटना नहोला भन्न सकिँदैन ।’ ", "राम्रोसँग अध्ययन नगरी सुरुङ निर्माण गर्दा दुर्घटनाको जोखिम बढी हुने गरेको स्वतन्त्र ऊर्जा उत्पादकहरूको संस्था नेपाल (इप्पान) का महासचिव बलराम खतिवडाले बताए । ‘जलविद्युत् आयोजना निर्माणका क्रममा केही दुर्घटना भए, ती आयोजनामा सुरुङ निर्माणका क्रममा दुर्घटनाका जोखिमहरू बढी आउने गरेका छन्,’ उनले भने, ‘यस्तो अवस्थामा जहाँ सुरुङ बनाइँदै छ, त्यहाँको भौगर्भिक अध्ययन राम्रोसँग गरेर सुरक्षाका सबै उपायहरू अपनाएर काम गर्नुको विकल्प छैन ।’"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/surungmarg-3-30112023024207-1000x0.jpg&w=1000&h=0", "author": "विमल खतिवडा", "author_link": "https://ekantipur.com/author/author-9014", "published_date": "मंसिर १४, २०८०"},
{"link": "https://ekantipur.com/sports/2023/12/12/nepal-super-league-kathmandu-razors-woke-up-39-09.html", "title": "नेपाल सुपर लिग : ब्युँतियो काठमाडौं रेजर्स", "summary": "काठमाडौँ — आयुष घलानको गोलपछि सोमबार पोखरा थन्डर्स अन्तिम ८ मिनेटसम्म काठमाडौं रेजर्सविरुद्ध १–० ले अगाडि थियो । यस्तो अवस्थामा अपराजित पोखरा खेलमा विजय हात पार्दै नेपाल सुपर लिग फुटबलको शीर्षस्थानमा पुग्ने थियो । यसले टोलीको प्लेअफ यात्रा बलियो हुन्थ्यो । ", "paragraphs": ["तर, फुटबलमा रेफ्रीले अन्तिम सिठी नफुकेसम्म ढुक्क हुँदैन । काठमाडौं रेजर्सले यही प्रमाणित गर्दै उत्कृष्ट पुनरागमनमा पोखरामाथि २–१ को जित रच्यो । पोखराले पहिलो हार बेहोर्‍यो भने काठमाडौंको प्लेअफ पुग्ने आशा जीवित बनायो । उज्वेक खेलाडी सोखरुखले इन्जुरी टाइमको तेस्रो मिनेटमा गोल गर्दै काठमाडौंलाई विजय दिलाए । ", "काठमाडौं ८ अंकसहित तेस्रो स्थानमा उक्लेको छ । धनगढी एफसी र पोखराको समान ८ अंक भए पनि पोखरा चौथो स्थानमा झरेको छ । ललितपुर सिटी ९ अंकसाथ शीर्षस्थानमा छ । शीर्ष चार टोलीले प्लेअफ खेल्ने प्रावधान छ ।", "पछिल्ला खेलमा अन्तिम मिनेटमै गोल भइरहेको र काठमाडौंले त्यसैलाई निरन्तरता दिए जस्तो भएको काठमाडौंका प्रशिक्षक बालगोपाल महर्जनले बताए । उनले टोलीका मार्की खेलाडी हिसुब थपलिया, रक्षक कुलदीप कार्की र गोलरक्षक अभिषेक बराललाई बेन्चमा राखेर निकै ठूलो जोखिम लिएका थिए । ", "‘आज जसरी पनि जित्नैपर्ने खेल थियो, हारेको भए प्लेअफ पुग्न गाह्रो हुन्थ्यो होला । त्यसैले यो खेल जितेर प्लेअफ पुग्ने सम्भावना बलियो बनाई डिफेन्डिङ च्याम्पियनको छवि कायम राख्नु थियो,’ प्रशिक्षक महर्जनले भने, ‘पोखराले राम्रै खेलेको हो तर आज हामीलाई भाग्यले साथ दिएकै हो । किनभने दुईवटा बल गोललाइनबाट क्लियर गर्न सफल भयौं । त्यो नै खेलको टर्निङ प्वाइन्ट हो जस्तो लाग्छ । जुन खेलाडीलाई विश्वास गर्‍यौं, उनीहरूले राम्रो खेल्यो जस्तो लाग्छ ।’ ", "पोखरा तीन पटक पोस्ट नजिक पुगेर गोलबाट वञ्चित भएको थियो । ३४ औं मिनेटमा काठमाडौंका रक्षक आन्द्रेज निआले गोललाइनबाट क्लियर गर्दै काठमाडौंको संकट टारेका थिए । त्यसैमा कर्नर भएपछि प्राप्त बलमा राजीव लोप्चनले अर्को पटक गोललाइनबाट क्लियर गरे । दुवै पटक गोल हुनबाट रोकिएका अभागी पोखरा र मोसेस ग्याबाह थिए । तर, पोखराले यहींबाट काठमाडौंमाथि दबाब तेर्स्याउन सुरु गरेको हो । ", "दोस्रो हाफको १४ औं मिनेटमा अन्ततः पोखराले खाता खोलेको थियो । स्टेफन कोजो पापाले पेनाल्टी बक्सबाहिरबाट गरेको सशक्त प्रहार अञ्जल श्रेष्ठले पूर्ण नियन्त्रणमा लिन नसकेपछि रिबाउन्डमा आयुष घलानले गोल गरी पोखरालाई अग्रता दिलाए । ८२ औं मिनेटमा पापाको प्रहार पुनः निआले गोललाइनबाट क्लियर गर्दै काठमाडौंलाई खेलमा कायम राखेका थिए । ", "यसअघि २९ औं मिनेटमा काठमाडौं अग्रता लिनबाट विमुख भएको थियो । सोखरुखले झन्डै २५ यार्डबाट गरेको फ्रिकिक प्रहारलाई पोखराका गोलरक्षक प्रिसोले उत्कृष्ट बचाउ गरे । तर उनै सोखरुख अन्तमा काठमाडौंको विजयमा नायक बने । उनकै पासमा जुयिनरले पेनाल्टी बक्सबाहिरबाट गोल गरी ८३ औं मिनेटमा काठमाडौंलाई बराबरीमा ल्याएका थिए । इन्ज्युरी टाइममा अञ्जन राईको लामो पासमा सोखरुखले पोखराका गोलरक्षक प्रिसोले बक्सबाहिरबाट गोल गरी काठमाडौंलाई नाटकीय विजय दिलाए । उनी नै प्लेयर अफ द म्याच बने । ", "झापासँग यसअघिको खेलमा पनि पोखरा इन्ज्युरी समयको सातौं मिनेटमा गोल खर्चंदै बराबरीमा रोकिएको थियो । पोखराका प्रशिक्षक नवीन न्यौपानेले फुटबलको सुन्दरता यही भएको बताए । ‘दोस्रो हाफमा हामीले थुप्रै अवसर बनाएका थियौं, त्यसलाई सदुपयोग गर्न नसक्दा हार बेहोर्नुपर्‍यो । पहिलो गोलपछि काउन्टर अट्याकमा खेलेका थियौं र बलहरू पाइरहेका थियौं । त्यहाँ पनि हामीले सदुपयोग गर्न सकेनौं । उनीहरूको दबाबपछि हाम्रो रक्षापंक्ति अत्तालिन पुग्यो,’ न्यौपानेले भने, ‘दुई दिनपछि नै खेलेकाले काठमाडौंमाथि सुरुदेखि नै दबाब दिएर खेलेका थियौं । तर अन्तिम समयमा विपक्षीले जुन दबाब दिएको छ, त्यो हामीले झेल्न सकिरहेका छैनौं ।’", "बुटवल–लुम्बिनीविरुद्ध झापा एफसी"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/sports/ktm-rayzrs-4-12122023035247-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/koseli/2023/12/02/witness-a-century-32-37.html", "title": "एक शताब्दीका साक्षी ", "summary": "दिन गन्ती गर्ने हो भने आजैको दिन १०१ वर्षमा टेक्नुहुन्थ्यो उहाँ । ८६ वर्षको उमेरसम्ममा मुस्किलले पाँच–सात वर्षबाहेक जीवन अध्यापनमै, कलम चलाएरै बित्यो । लेखन–अध्यापन, अध्ययन–लेखन उहाँको व्यक्तित्वको विशिष्ट पहिचान । काठमाडौं बटु गुच्चा टोलमा, ललितपुर कोपुन्डोलमा मास्टर बाजे, उच्चे बाजे, गुणदेव सर भनेर जसले जसरी चिने पनि शिक्षा क्षेत्रमा उहाँ गुणदेव भट्टराई भनेरै चिनिनुभयो ।", "paragraphs": [" ", "त्यही व्यक्तित्वलाई पहिले मैले बुबा भनेर चिनें र अलि पछि मात्रै उहाँका व्यक्तित्वका अनेक पाटालाई । घरैमा ट्युसन पढेको, त्रिचन्द्र क्याम्पसमा उहाँकै विद्यार्थी बनेर इतिहास पढेको गौरवपूर्ण इतिहासको साक्षी छु म ।", "बटु गुच्चा टोलमा उहाँको कोठाबाहिर थुप्रिएका जुत्ता–चप्पल देखेर मान्छेहरू अभिप्रेरित हुन्थे रे, पढ्न आउनेहरूको भीडमा मिसिन्थे । डाक्टर, नेता, प्राध्यापक, साहित्यकार, राजदूत आदि त कति भए भए उहाँका चेला । उहाँकै विद्यार्थी ऐश्वर्य राज्यलक्ष्मी पछि देशको बडामहारानीसमेत बन्नुभयो । बटु टुँडिखेल आउजाउ गर्दा देख्नेहरूले उहाँलाई औंल्याउँदै भन्थे रे– गुणदेव बाजेजस्तो हुनुपर्छ जीवनमा ।", "कतिपयका लागि रोलमोडल पनि । हुन पनि त्यस्तै हुनुहुन्थ्यो उहाँ, देश–विदेशका इतिहासका कुरा–घटना फरर भनिदिँदा सुन्नेहरू मक्ख पर्थे, सोध्न आउनेहरू पनि त्यत्तिकै हुन्थे । बरालिएर हिँडेकालाई हात समाएर घरमै लगेर पढाएकाहरू पनि अझै गुन सम्झन्छन् । एउटा समारोहमा शिक्षासेवी लक्ष्मण राजवंशीले भन्नुभएको थियो, ‘टोल टोलमा खेल्दै हिँड्ने मलाई गुणदेव सरले हप्काउँदै ल हिँड पढ्न भन्दै लगेर पढाएको हो ।’ ", "यो एउटा उदाहरण मात्रै हो । कोपुन्डोल सरेको पाँच दशकसम्म पनि यो क्रम रोकिएन । बरु थपिँदै गए खेलकुदका कुरा, चलचित्रका कुरा, समसामयिक राजनीतिका कुरा । खेलकुदका सौखिन उहाँ फुटबल हेर्न टुँडिखेल, रंगशाला मात्रै होइन, कहिले भैरहवा, कहिले वीरगन्ज पनि पुग्नुहुन्थ्यो । घोडा दौड हेर्न कलकत्ता पुगेको घटना नै एकमात्र विदेश यात्राको देश बनिदियो भारत । टुँडिखेलमा बसेर बदाम खाँदै क्रिकेट हेर्नु त दिनचर्याजस्तै । साथमा हुन्थे त्रिचन्द्रका डा. सौभाग्यजंग कार्की, डा. राजेश गौतम, वसन्तलाल श्रेष्ठ, वसन्त गौतम, विमल शर्मा आदि ।", "वासुदेव भट्टराई अर्का विद्वान्, इतिहास र साहित्यका नाम कहलिएका व्यक्तित्व, राणा परिवारलाई पनि सात सालअघि हप्काउन सक्ने दरबार हाईस्कुलका प्रभावशाली शिक्षक । उनै वासुदेव र भुवनेश्वरी भट्टराईका चार छोरामध्ये कान्छो छोराका रूपमा जन्मिनुभयो गुणदेव भट्टराई बटुमा विसं १९८० मंसिर १६ गते । दाजु केशवदेव पनि गणितका नामुद प्राध्यापक, अर्का दाजुहरू तारादेव, नन्ददेव प्रशासनमा नाम कमाएका ।", "बुबा, दाजुकै मार्ग पछ्याएर आफैंले पढेको दरबार हाईस्कुलमा विसं २००३ मा टेकिएका पाइला २२ वर्षसम्म त्यही अडिए आदर्श शिक्षक बनेर । अझै टिक्थे होलान् पाइला, तर आफ्नै साथीको हाकिमी रवाफ असह्य भएपछि बिदा लिएर एमए गर्न अघि सर्नुभयो । स्नातक भएको १७ वर्षपछि इतिहासमा एमए गरेर लोकसेवामा पहिलो नम्बरमा नाम निकालेर २०२४ सालमा त्रिचन्द्रको ढोका खुल्यो उहाँका लागि । इख, दम्भ त्यही एकपटक देखिएको हो रे उहाँको । आफैंले पढाएको विद्यार्थी डा. साफल्य अमात्यसँगै जाँच दिएर एमए पास हुनुभयो, आफैंले पढाएकाहरू अघि जाँदा पनि उहाँ कलेजमै अडिनुभयो । पठनपाठनको क्षेत्र नै उहाँका लागि प्रिय बन्यो । ", "विसं २००३ मा तर्कशास्त्र र इतिहासमा स्नातक भएपछि दरबार स्कुलको जागिरे शिक्षक हुनुभयो । त्यही अवधिमा लेख्नुभयो– भारतको इतिहास, इंग्ल्यान्डको इतिहास, ब्रिटिस भारतको इतिहास, भारत वर्षको इतिहास (बैकुण्ठलाल श्रेष्ठसँग मिलेर लेखेको) नेपालको इतिहास, अंकगणित, बीजगणितका अनेकौं पुस्तक गरी २७ वटा कृति प्रकाशमा आए, त्रिचन्द्र पुगेपछि फुटकर लेखन मात्रै भए, ‘द राइजिङ नेपाल’ मा ‘ए पेज फ्रम हिस्ट्री’ स्तम्भ, साहित्यकार, शिक्षासेवीका जीवनी–संस्मरण पनि लेख्नुभयो । आफ्नै लेखन पछि कम भए पनि कैयौं इतिहासका कृति लेखनमा उहाँले साथ सहयोग गरेको सम्झनेहरू पनि छन्, उल्लेख पनि गरेका छन् । ", "त्रिचन्द्र कलेज होस्, चाहे दरबार हाईस्कुल, जहाँ अध्यापन गर्दा पनि समय र अनुशासनमा उहाँ पक्का । आँखा चिम्लेर विद्यार्थीसँगैको डेस्कमा बसेर धारा प्रवाह पढाउनुहुन्थ्यो । नोट लेखाउने कुरा धेरै कम मात्र । अलि उरेन्ठेउला विद्यार्थीले ठट्टा मजाक गर्न लाग्दा वा थाहा पाए पनि थाहा नपाएजस्तो गरी त्यस्ता विद्यार्थीलाई उपेक्षा गरेको आफू स्वयं उहाँको विद्यार्थी बनेर त्रिचन्द्रमा पढ्दा देखेको हुँ, अनुभूत गरेको हुँ । त्यतिबेला विद्यार्थीलाई पिट्ने, सजाय दिने समयमा पनि दरबार हाईस्कुलमा उहाँले पढाउँदाको बखत कसैलाई हात हालेको कसैले देखेनन् । न त कसैले उहाँको हातबाट पिटाइ खाएको अनुभव नै गर्नुपर्‍यो । अध्यापनका क्रममा केही दिन ग्यालेक्सीमा दस जोड दुईका विद्यार्थीलाई पनि पढाउनुभयो । स्वभावले सरल र सहज भए पनि अनुशासनमा अलि कडा स्वभावको उहाँ विद्यार्थी अनुशासित नदेखेपछि उहाँलाई कलेजमा पढाउन आग्रह गर्ने विमल शर्मा सरलाई नै भनेर जान छोड्नुभयो । ", "इतिहास उहाँको मुख्य विषय । पढाउनेचाहिँ जुनसुकै विषय पनि । अंग्रेजी, भूगोल जुनसुकै विषयमा पनि पढाउन सक्ने उहाँ इतिहास विषयको लेखनमा पनि शुद्ध लेखन चाहनुहुन्थ्यो । ठिक्कको कद, गोरो अनुहार, रातो तेर्सो परेको टीका लगाएर प्रायः दौरा सुरुवालमा हिँड्ने उहाँको बाहिरी व्यक्तित्व । सरल र जुनसुकै उमेरकासँग पनि घुलमिल गर्न सक्ने, जानेका कुरा अरूलाई बाँड्न र पढ्न प्रेरित गर्ने स्वभावले पनि होला धेरैका प्रिय हुनुहुन्थ्यो र त्यत्तिकै आदरणीय पनि । यिनै व्यक्तिको जीवन बित्यो पढाउनमै ।", "चाहेको भए प्रशासनिक उच्च पद पाउने ल्याकत र हैसियत पनि, तर यतातिर कहिल्यै ध्यान नै गएन । त्रिचन्द्रमा जागिर अवधि थप्न उहाँले नै पढाएको तत्कालीन बडामहारानी ऐश्वर्यलाई निवेदन लेख्न धेरै प्राध्यापकले आग्रह गर्दा पनि मान्नुभएन बरु भनिदिनुभयो– त्यसरी निवेदन लेखीलेखी जागिर खानु छैन मलाई । पुरस्कार, सम्मानका प्रसंगमा पनि उस्तै धारणा थियो उहाँको । पत्रकार एवं लेखक गोकर्ण अर्यालले यही कुरालाई लेख्नुभएको छ– एक त म यस्ता कुरामा (पद, पुरस्कार) विश्वास नै गर्दिनँ । मलाई प्रचारमा आउन मन पनि पर्दैन । यो भनेको चाकडी गरेर पाइने कुरा हो, म त्यसको पछाडि लागेर हिँड्ने व्यक्ति होइन । यदि पाउने नै आशा राखेर हिँडेको भए म बडामहारानी सरकारलाई भनेर लिन सक्थें, त्यसैले त्यो भन्दा पनि भनिनँ । मैले उहाँलाई पढाएकाले अहिले पनि उहाँ मलाई गुरुका रूपमा आदर गरिबक्सिन्छ । उहाँद्वारा आयोजना गरिने कार्यक्रमहरूमा अहिले पनि निमन्त्रणा पठाइबक्सिन्छ । कतिपय समयमा क्याम्पसबाट समेत पुरस्कारका लागि मेरो नाम सिफारिस गर्न लाग्दा म आफ्नो नाम हटाउन लगाउँथें । (एक सय एक व्यक्तित्व, २०६५)", "अप्रिय थिए उहाँका लागि लोभ र झूट । प्रचार र आत्मप्रशंसा पटक्कै नरुचाउने । स्वभावले नै होला पाँच दशकको अध्यापन, २७ वटा पाठ्यपुस्तकका लेखक, हुनेखाने परिवारमा जन्मिएर पनि उहाँको जीवन साधारण अवस्थामै बित्यो । गुणदेव भट्टराईलाई इतिहासकार, प्राध्यापक मात्रै सम्बोधन गर्नु उहाँप्रति न्याय हुँदैन, उहाँलाई नेपाली शिक्षा जगत्को, इतिहासको, तत्कालीन समयको साक्षी, उदाहरणीय र सम्मानयोग्य व्यक्तिका रूपमा हेरिनुपर्छ भन्नेहरू पनि छन् । झन्डै सात दशकसम्म सँगै यात्रा गरेकी उहाँकी जीवनसंगिनी, जसलाई मैले बुबाको सारथि भनेर पनि चिनें, आमा भनेर सम्बोधन गरें । उहाँसँगको सहयात्रा कहिल्यै टुटेन, सधैं सँगै हिँड्न रुचाउने । संयोग पनि कस्तो भने जीवनसंगिनी बनु भट्टराईको देहावसान भएको (२०६४ माघ १६) सात महिना पनि नबित्दै उहाँ पनि जानुभयो २०६५ भदौ ११ गते । उहाँहरूका लागि त संयोग भयो, हामी परिवारका लागि वियोग । ", "इतिहासका, शिक्षा क्षेत्रका लागि एक शताब्दी समयका साक्षीको अवसान पक्कै पनि दुःखद भयो होला । समयलाई सधैं सम्मान गरेर आफ्नो पेसाप्रति इमानदार प्रतिबद्ध भएर लाग्नु नै उहाँको अर्को विशेषता । ठीक समयमा समयले नचिने पनि समयलाई चिनेर आफ्नो समयमा उहाँले दिएको योगदान अझै पनि सम्झिरहेका छौं हामी, उहाँसँगका स्मृतिहरू साँचेर ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/ped/gunadev-bhattrai-02122023050714-1000x0.jpg&w=1000&h=0", "author": "जयदेव भट्टराई", "author_link": "https://ekantipur.com/author/author-JayadevBhattrai-OLlmh", "published_date": "मंसिर १६, २०८०"},
{"link": "https://ekantipur.com/koseli/2023/12/02/i-am-sick-of-seeing-the-hypocrisy-of-critics-45-56.html", "title": "‘समालोचकको हिप्पोक्रेसी देखेर दिक्क लाग्छ’", "summary": "लेखनमा सांस्कृतिक–वैचारिक स्पष्टता, किनारीकृतको आवाज, मुन्धुमी दर्शनसँगै वैश्विक चेतना बोक्ने प्रकाश थाम्सुहाङको निबन्धसंग्रह ‘शब्दथुम’ हालै सार्वजनिक भएको छ ।", "paragraphs": ["नेपाली साहित्यमा पचासको दशकदेखि सक्रिय उनले यसअघि ‘पालामको मूर्च्छना’ कवितासंग्रह प्रकाशन गरिसकेका छन् ।उनीसँग निबन्धमा केन्द्रित रही ", "ले गरेको कुराकानी :", "मेरो निबन्धसंग्रह ‘शब्दथुम’ मा समाविष्ट पहिलो निबन्ध ‘लुङ्माहिम साइँलाको मेटामोफोर्सिस’ बुबासँगको संस्मरण हो । खासमा यो निबन्ध छोराले बुबाको व्यक्तित्वलाई कसरी बुझेको थियो भन्ने कथासार पनि हो । म गणेशबहादुर थाम्सुहाङको सातौंमध्ये सबभन्दा कान्छो सन्तान । यस अर्थमा बुबाको प्रारम्भिक जीवनलाई नजिकबाट बुझ्ने मौका पाइनँ । मैले बुझ्न थालेदेखि उहाँ जागिरे जीवनको अवकाशपछि आध्यात्मिक हुनुहुन्थ्यो । भारतीय धर्मगुरु सतपालजी महाराजको अनुयायी हुनुहुन्थ्यो । साथमा राजनीति गर्नुहुन्थ्यो । जब उहाँको देहान्त भयो त्यसपछि थाहा पाएँ, उहाँ त कवि पनि हुनुहुँदो रहेछ । याक्थुङ लिपि र भाषामा प्रशस्तै काम गर्नुभएको रहेछ । आफ्नो गाउँमा पुस्तकालय खोल्नुभएको रहेछ । ", "तपाईंले भनेझैं २०१३ सालमा लिम्बुवान प्रतिनिधिमण्डलको सदस्य भई राजा महेन्द्रलाई स्वायत्तता माग्न जानुभएको रहेछ । यसरी आफ्नो समुदाय, भाषा, संस्कृतिमा सचेत र कटिबद्घ मान्छे कसरी आयातित धर्म र संस्कारमा लाग्नुभयो भन्ने जिज्ञासा हो पहिलो निबन्ध । बुबाले सांस्कृतिक, धार्मिक रूपान्तरणबाट स्वार्थलाभ लिनुभएको प्रमाण मैले भेटिनँ । मेरो अनुमान मात्र के हो भने– पञ्चायतकालमा अराष्ट्रिय तत्त्वको आरोप लागी जेल या निर्वासनबाट जोगिन सत्ताको धर्म अनुसरण गर्नुभयो ।", "सन् १९९१ मा सोभियत संघको पतनपछि हन्टिङ्टनले ‘क्लायस् अफ सिभिलाइजेसन’ लेखे । शीतयुद्घ अन्त्यको अनुमान गर्दै उनले उक्त विचार राखेका थिए । विश्वमै उनको अनुमान यथार्थमा परिणत हुँदै थियो । रुवान्डामा तुत्सी र हुतु जातिबीच क्लायस् र जेनोसाइड, श्रीलंकामा तमिल र सिंहालीबीचको युद्घ केही दृष्टान्त थिए । यस्ता उदाहरण थुप्रै छन् । सन् २००१ को अमेरिकी ट्वीन टावर हमलापछि क्लायस् अफ सिभिलाइजेसन अझ बढेर गयो । पछिल्लो समय नयाँ–नयाँ रूप फेर्दै द्वन्द्व सतहमा आइरहेछ । यसो हुनुमा रिभर्स चेतना बोकेका लिडरहरूको उल्लेख्य योगदान रहेको छ । नेपालमा पनि यस्ता रिभर्स चेतना बोकेका व्यक्तिहरूको बढोत्तरी हुँदै छ । र, त्यसको असर हाम्रो समाजमा देखिँदै छ । ", "हाम्रा अग्रजहरूले जातिवादीको आरोप सामना गर्दै पहिचान–संस्कृति लेखनको गोहो निर्माण गरेकै कारण हामीलाई केही सहज भएको सत्य हो । हाम्रो र नयाँ पुस्ताले पहिचान लेखन गरिरहँदा नेपाली साहित्य क्षेत्रको बुझाइ धेरै उदार भएको छ । यसो हुनुमा हाम्रो वैचारिक लडाइँको कथा लामो छ । यद्यपि अझै कति यस्ता तथाकथित समालोचक छन्, जसलाई पहिचानको स्वर कर्कश लाग्छ । साम्प्रदायिक लाग्छ । विखण्डनकारी लाग्छ । उनीहरूको हिप्पोक्रेसी देखेर दिक्क लाग्छ । जस्तो कि विश्वमा चलेको पहिचान लेखन उनीहरूलाई मन पर्छ । अफ्रिकन–अमेरिकन लेखनको कुरा गरेर थाक्दैनन् । जब नेपाली साहित्यमा पहिचान लेखनको कुरा आउँछ, उनीहरूलाई साम्प्रदायिक लाग्छ । यस्ता ढोंगी विचारसँग पहिचान लेखनका नयाँ पुस्ताले वैचारिक लडाइँ लड्न जरुरी छ ।", "नेपाली कविता विधाका सर्वोच्च कवि वैरागी काइँला हाम्रो समाजका आदर्श व्यक्तित्व हुन् । उनले नेपाली कविता र लिम्बू संस्कृतिमा पुर्‍याएको योगदान अतुलनीय छ । यसर्थ हामीजस्ता अनुज पुस्ताका लेखकहरूका लागि उनी आइडल पर्सन हुन् । नेपाली कविताको इतिहासमा क्रंक्रिट लेखन साथै आदिवासी मिथकको पहिलो प्रयोग उनीबाटै भएको हो । नेपालमा पहिचान लेखन उनीबाट थालनी भएको हो भन्दा सायदै गलत भइन्छ । कवितामा मिथकको समिचिन प्रयोग, भाषाको उच्चता, अध्ययन र शब्द सामर्थ्यमा विश्वास कवि वैरागी काइँलाबाट अनुज पुस्ताले पाएको प्रभाव हो ।", "म एक कविताको विद्यार्थी पनि भएको हुँदा मेरो निबन्धमा कविताप्रतिको चिन्ता आएको हो । वर्तमानमा सांस्कृतिक लेखन एक काव्यिक धार भएको सत्य हो । किनकि यो धार स्थापित हुनुमा मेरो अग्रज, समकालीन र अनुज पुस्ताको महत्त्वपूर्ण अंशदान छ । पछिल्लो छिमल आएका पुस्तकहरू हेर्नुहोस् त सांस्कृतिक लेखन अझ बलियो भएको छ । ", "विश्व नै अहिले प्रविधिको आक्रामक प्रस्तुतिबाट त्रस्त र अलमलमा छ । युवाल नोआ हरारीले भनेझैं प्रविधिले सुविधा मात्र नभएर मानव समुदायलाई जोखिम पनि निम्त्याउँदै छ । यहाँ एआईले मानिसलाई बेरोजगार बनाउँदै छ । अचम्म त ! सिर्जनात्मक क्षेत्रमा पनि एआई हाबी हुँदै छ । पश्चिममा एआईविरुद्घ आन्दोलनमा छन् स्रष्टाहरू । सिनेमा, संगीत, लेखनमा एआईको उपस्थिति बढ्दो छ । हृदय र मस्तिष्कको फ्युजनबाट निःसृत हुने सिर्जनात्मक विधा प्रविधिको खतरामा छ । मेरो चिन्ता हो यो ।", "म काठमाडौंबाहेक विश्वका विभिन्न विकसित सहरमा पनि बसें । एउटा सर्जकको समय र स्थानले लेखनको धारणा निर्माणमा उल्लेख्य प्रभाव पार्ने मसँग अनुभव छ । गाउँबाट सहर पुग्दा लेखनको धारणा डायस्पोरिक चिन्तन भनूँ या आउटसाइडर मानसिकताले निर्देशित हुँदो रहेछ । त्यसकारण सहर नोस्टाल्जिया लेख्छ । फेरि अतीत र वर्तमानको असंगत अनुभूतिले सहर डिप्रेस्ड विचार लेख्छ । तर गाउँ अर्गानिक लेख्छ ।", "म लक्ष्मीप्रसाद देवकोटा, शंकर लामिछाने र भारतीय लेखक/चिन्तक निर्मल बर्माबाट प्रभावित छु । ", "निबन्धको पहिलो सर्त यथार्थको नजिक हुनुपर्छ । निबन्धमा कोरा कल्पना वर्जित छ । कल्पनाशीलता चाहिए पनि त्यो सत्यको नजिक हुनुपर्छ । सम्भवतः यसै कारण निबन्ध अरू विधाभन्दा पृथक् छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/ped/kitab-barta-with-prakash-thamsuhang-02122023050723-1000x0.jpg&w=1000&h=0", "author": "फणीन्द्र संगम", "author_link": "https://ekantipur.com/author/author-PhanindraSangam-lMtKm", "published_date": "मंसिर १६, २०८०"},
{"link": "https://ekantipur.com/Education/2023/10/08/engineering-fee-4-lakh-90-thousand-31-22.html", "title": "इन्जिनियरिङको शुल्क ४ लाख ९० हजार", "summary": "काठमाडौँ — त्रिभुवन विश्वविद्यालय इन्जिनियरिङ अध्ययन संस्थान (आईओई) ले स्नातक इन्जिनियरिङ (बीई/बीआर्क) को शिक्षण शुल्क ४ लाख ९० हजार रुपैयाँ तोकेको छ ।", "paragraphs": ["शुल्क तोकिएसँगै भदौदेखि रोकिएको प्रवेश परीक्षा कात्तिक १४ देखि सञ्चालन गरिने सहायक डिन तथा परीक्षा बोर्डका अध्यक्ष सुशीलबहादुर वज्राचार्यले बताए । प्रवेश परीक्षामा सहभागी हुन छुट भएका विद्यार्थीले असोज २२ देखि २४ गतेसम्म आवेदन दिन सक्ने उनले जानकारी दिए । यसअघि नै आवेदन फाराम लिएको भए पनि शुल्क विवादका कारण भदौमा तोकिएको प्रवेश परीक्षा स्थगित गरिएको थियो । छुट भएका विद्यार्थीलाई आवेदन दिन ३ दिनको म्याद थप गरिएको हो ।", "आईओईको कार्यान्वयन समितिले शुक्रबार धरौटीसहित पूर्ण शुल्कीयतर्फ ४ लाख ९० हजार शुल्क कायम गर्ने निर्णय गरेको वज्राचार्यले जनाए । डिन शशिधरराम जोशीको अध्यक्षतामा बसेको समितिको बैठकले शुल्क तोक्ने निर्णय गरेको हो । समितिमा सहायक डिन, क्याम्पस प्रमुख, प्राध्यापक प्रतिनिधि सदस्य हुने व्यवस्था छ । गत साउन २५ मा आईओईले ३ लाख १८ हजारबाट शिक्षण शुल्क वृद्धि गरेर ७ लाख ७७ हजार कायम गर्ने निर्णय गरेको थियो । उक्त निर्णयको विरोधमा विद्यार्थीले आमरण अनशनसहितको आन्दोलनका कार्यक्रम गरेपछि शुल्क वृद्धिको निर्णय रद्द गरिएको थियो । शुक्रबार विद्यार्थीसँग सहमति र समन्वय गरेर शुल्क तोकिएको सहायक डिन वज्राचार्यले बताए ।", "नियमिततर्फको शुल्क ५६ हजार ७ सय र विदेशी विद्यार्थीको हकमा १३ लाख १३ हजार ५ सय तोकिएको छ । सर्वपक्षीय सहमतिमा शुल्क कायम गरिएकाले अब प्रवेश परीक्षा, भर्ना र पठनपाठन नियमित हुने डिन कार्यालयले जनाएको छ । ‘शुल्क विवादले प्रवेश परीक्षा केही ढिला भयो । भर्ना हुन पाइँदैन कि भनेर विद्यार्थी बाहिर जानु पर्दैन,’ डिन वज्राचार्यले भने, ‘आईओईको १५ वटै क्याम्पसमा विद्यार्थी भर्ना लिन्छौं । इन्जिनियरिङतर्फका १२ वटा विषयमा ४ हजार ३ सय ४४ सिटका लागि प्रवेश परीक्षा सञ्चालन गरेर भर्ना खुल्छ ।’ आईओईका पुल्चोक, थापाथलीसहित ५ आंगिक र १० वटा निजी क्याम्पस सञ्चालनमा रहेका छन् ।", "डिन कार्यालयले क्याम्पसहरू घाटामा सञ्चालन भइरहेको र सरकारले पर्याप्त बजेट नदिएका कारण विद्यार्थीसँग लिने शिक्षण शुल्क वृद्धि गर्नुपरेको जनाएको छ । ‘हामीले त घाटा नहुने गरी ७ लाख ७७ हजार शुल्क तोकेका थियौं । विद्यार्थीले विरोध गरेर त्यसलाई फिर्ता लिई ५ लाख ५४ हजार शुल्क तोक्न खोज्दा पनि विद्यार्थी मानेनन्,’ उनले भने, ‘सबै पक्षसँगको छलफल, संवादपछि ४ लाख ९० हजार कायम गरिएको छ । यसले जेनतेन क्याम्पस चल्छ ।’ शुल्क विवाद चर्केपछि त्रिवि कार्यकारी परिषद्ले समेत आईओईमा हस्तक्षेप गरेको थियो । उपकुलपति धर्मकान्त बाँस्कोटासहित पदाधिकारीले केन्द्रीय प्राध्यापक संगठनहरूमार्फत विद्यार्थी संगठनसँग छलफल गरेर शुल्क कायम गर्न समन्वय गरेका थिए ।", "डिन कार्यालयका पदाधिकारी शुल्क वृद्धि नगरी नयाँ शैक्षिक सत्रको पठनपाठन गराउन नसक्ने पक्षमा थिए भने विद्यार्थीले शुल्क वृद्धि गर्न नहुने अडान लिएका कारण दुई महिनासम्म प्रवेश परीक्षा अनिश्चित बनेको थियो । दुई पक्षको अडानले प्रवेश परीक्षा र भर्नाको तयारीमा रहेका करिब १० हजार विद्यार्थी अन्योलमा फसेका थिए । गतसाता पुरानै शुल्कमा असोज २१ मा प्रवेश परीक्षा सञ्चालन गर्ने सहमतिपत्र र डिन कार्यालयको निर्णय सार्वजनिक भएको थियो । यद्यपि डिन कार्यालयले विद्यार्थीले जबर्जस्ती सहमतिमा हस्ताक्षर गर्न बाध्य पारेकाले सो सहमति र निर्णय कार्यान्वयन गर्न नसक्ने भन्दै वज्राचार्यलगायत पदाधिकारीले राजीनामासमेत दिएका थिए ।", "विद्यार्थी सम्मिलित शुल्क पुनरावलोकन समितिले बीईको अध्ययन शुल्क ५ लाख ५४ हजार तोक्न सिफारिस गरेको थियो । त्यही शुल्क स्वीकृत गरेर लागू गर्नुपर्ने पदाधिकारीको भनाइ थियो । तर पछिल्लो शुल्क सहमतिमा कायम गरिएको हो । उक्त शुल्क आईओई आंगिक क्याम्पसमा मात्र लागू हुन्छ । ०५४ सालपछि इन्जिनियरिङको शिक्षण शुल्क वृद्धि गरिएको हो । त्यतिबेला शुल्क तोक्दा वार्षिक रूपमा १० प्रतिशतका दरले वृद्धि गर्दै लैजाने निर्णय भए पनि त्यसलाई कार्यान्वयन गर्न सकिएको थिएन । ", "निजी कलेजले भने विद्यार्थीसँग १६ लाखसम्म शिक्षण शुल्क लिँदै आएका छन् । आंगिक क्याम्पसमा नियमिततर्फ ६ सय १० जना र पूर्ण शुल्कीय कार्यक्रममा १ हजार ४ सय ३० विद्यार्थी भर्ना हुन पाउँछन् । नियमित भनेको शिक्षण शुल्कमा छात्रवृत्ति पाउने कोटा हो । प्रवेश परीक्षा पास गरेका विद्यार्थीले मात्र मेरिटका आधारमा क्याम्पसहरूमा भर्ना पाउने व्यवस्था छ । परीक्षामा उत्कृष्ट विद्यार्थीको रोजाइमा पुल्चोक, थापाथली, पोखरा, पूर्वाञ्चल धरान र चितवनलगायत आंगिक इन्जिनियरिङ क्याम्पस पर्ने गरेका छन् । यी क्याम्पसको गुणस्तर राम्रो र शुल्क पनि सस्तो भएकाले भर्ना हुन विद्यार्थीबीच प्रतिस्पर्धा हुने गर्छ । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/engineeringstudentprotest202308282237-08102023034607-1000x0.jpg&w=1000&h=0", "author": "सुदीप कैनी", "author_link": "https://ekantipur.com/author/author-11274", "published_date": "आश्विन २१, २०८०"},
{"link": "https://ekantipur.com/opinion/2023/12/11/is-there-only-gold-smuggling-in-the-country-08-31.html", "title": "देशमा के सुन तस्करी मात्रै भइरहेको छ ?", "summary": "आइतबार बिहान कान्तिपुरमा मुख्य समाचार थियो– १० वर्षमा सात क्विन्टल सुन बरामद । तर पत्रिका बजारमा पुग्दा नपुग्दै अर्को अपडेट आयो– विमानस्थलबाट साढे ६ किलो सुन बरामद । जबकि तीन दिनअघि बिहीबार एकै दिन विमानस्थलबाट १४ किलो र नागढुंगा नाकाबाट दुई किलो सुन बरामद भएको थियो ।", "paragraphs": ["त्यसको दुई दिनअघि न्युरोडबाट सात किलो सुन बरामद भएको थियो । यसरी एक साता नपुग्दै साढे २९ किलो सुन बरामद भएको छ । घटनाक्रम देख्दा लाग्छ, देशमा केही भइरहेको छ भने सुन तस्करी भइरहेको छ । आश्चर्य त के भने सुन बरामदका लागि भएका कारबाहीले तस्करलाई कुनै प्रभाव परेको छैन । उनीहरू आफ्नो धन्दामा निरन्तर र निस्फिक्री लागिरहेका छन् । ", "भन्सार विन्दुको फितलो जाँचपास प्रणालीमा प्रश्न त छँदै छ । मुख्य कारोबारीलाई पहिचान गर्न तथा कारबाहीको दायरामा ल्याउन हाम्रा संयन्त्रको अक्षमताका कारण पनि सुनको अवैध ओसारपसारमा लगाम लागेको छैन । सुन बोक्ने एउटा ‘भरिया’ समातिए तस्करले अर्को ‘भरिया’ भर्ती गर्छन् र एउटा बाटोमा हल्लाखल्ला भए अर्को बाटो ल्याउँछन् । तर उनीहरूले कहिलेकाहीं बाटो फेर्छन्, सुन बोक्ने पात्र फेर्छन् तर आफ्नो धन्दा छोड्दैनन् । गिरोह आत्मविश्वासी भएसम्म सुन तस्करको सलबलाहट थामिने सम्भावना देखिँदैन । ", "भन्सार पार गरी ट्याक्सीमा राखेर सिनामंगलसम्म ल्याइएको ६१ किलो सुन गत साउन २ मा बरामद गरेर कर्मचारीसहित २९ जनाविरुद्ध मुद्दा चलाइएको छ । यता अदालती कारबाही चल्दै गर्दा त्रिभुवन अन्तर्राष्ट्रिय विमानस्थलमा जाँचपास प्रणाली बलियो बनाइने अपेक्षा थियो । तर बिहीबार दुबईबाट १४ किलो सुनसहित आएका गोरखाका चन्द्र घले विमानस्थलमा पक्राउ परेको पर्सिपल्टै भन्सार विन्दु पार भइसकेको साढे ६ किलो सुन विमानस्थलबाटै बरामद भयो । इजिप्टका नागरिक दुबईबाट सुन बोकेर आएका थिए । दुई दिनअघि सुन समातिएको खबर आउँदा पनि उनीहरू उही ठाउँ र उही उडानबाट साढे ६ किलो सुनसहित आउनु र भन्सार पनि पार गराउनुले के सन्देश दिन्छ भने तस्करहरू निकै ठूलो धन्दामा छन्, फाटफुट रूपमा भएका कारबाहीले उनीहरूलाई हतोत्साही गराउन सक्दैन, तस्करीविरुद्ध राज्यसंयन्त्रको प्रतिबद्धता निकै कमजोर छ भन्नेमा उनीहरू ढुक्क छन् । ", "विमानस्थलको जाँचपास प्रणाली कमजोर छ, नभए कर्मचारीले नै मिलेमतो गरेका छन् भनेर बुझ्नुपर्ने हुन्छ । गोरखाको बारपाकमा भेडा–च्याङ्ग्रा पाल्दै आएका र केही वर्षअघि काठमाडौंमा मासु पसल खोलेका चन्द्र घले पछिल्ला १० महिनामा पाँच पटक त्रिभुवन विमानस्थलबाटै दुबई आउजाउ गरेको देखिएको छ । त्यो आउजाउ सुन ओसारपसारकै लागि भएको आशंका छ । ", "गत साउनमा बरामद ६१ किलो सुनमाथि अनुसन्धान गर्ने क्रममा गिरोहका सदस्यहरू पक्राउ पर्नुका साथै तिनीहरूको हिमचिम राजनीतिक तथा प्रशासनिक तहसँग थियो भने खुलेको थियो । त्यसबाट अन्तरदेशीय सुन तस्करीको जालो भत्किएको अनुमान गरिएको थियो । तर लगत्तै तस्करहरूले रसुवा, दोलखा, सिन्धुपाल्चोक, गोरखा लगायतका उत्तरी नाका प्रयोग गर्न थालेको पाइयो । सुन बरामद हुने क्रम भने रोकिएन । प्रहरीले साउनयता मात्र विमानस्थल र स्थल नाकामार्फत अवैध रूपमा भित्र्याइएको करिब एक क्विन्टल सुन बरामद गरेको छ र त्यस क्रममा ९७ जना पक्राउ परिसकेका छन् । अवैध रूपमा भित्र्याइएको सबै सुन प्रहरीले बरामद गर्‍यो भन्न सकिने आधार छैन, सबै बरामद हुने हो भने गिरोहले धन्दालाई निरन्तरता नदिन सक्थ्यो । ", "व्यवसायीहरूको भनाइ मान्ने हो भने वैध प्रक्रियाबाट भित्रिने सुन नै नेपाली बजारका लागि पर्याप्त छ । अवैध रूपमा ल्याइने सुन भारततर्फ तस्करी गर्नका लागि हो । भारतमा सुन भित्र्याउँदा १८.४५ प्रतिशत राजस्व तिर्नुपर्छ । त्यही राजस्व छलेर बढी नाफा कमाउन विभिन्न गिरोहले नेपाल हुँदै सुन ओसारपसार गर्दै आएका छन् । पछिल्ला १० वर्षमा ७ क्विन्टल सुन बरामद हुनु र ६ सय जनाभन्दा बढी समातिनुले नै यो धन्दा कति ठूलो छ भन्ने बुझाउँछ । सरकारले बरामद सुनबाट मात्र ५ अर्ब रुपैयाँभन्दा बढी राजस्व संकलन गरेको छ । तर, मूल लक्ष्य तस्करी रोक्ने हो जसको परिणाम निराशाजनक छ । ", "अवैध सुनको अन्तरदेशीय धन्दा चलिरहँदा मुलुककै छविमा असर पर्छ । यसले हाम्रो सुरक्षा प्रणालीमा पनि प्रश्न उठाउँछ । प्रलोभनमा परेर सुन ओसारपसारमा संलग्न हुँदा सर्वसाधारण नागरिक फस्दै जान्छन् । सुनको भुक्तानीका लागि हुन्डीजस्ता गैरकानुनी कारोबार फस्टाउँछ । यसले समानान्तर अर्थतन्त्र पनि विस्तार गर्छ । सँगै अन्य आपराधिक गतिविधि सञ्चालन गर्ने गिरोहको मनोबल बढाउँछ । त्यसैले सुनको यो धन्दा नियन्त्रणमा सरकारले गम्भीरताका साथ कदम चाल्न जरुरी छ ।", "तस्करी गर्न पनि सुन विदेशमा किनेरै ल्याइने भएकाले त्यसको भुक्तानी कतै न कतैबाट भइरहेको हुन्छ, त्यसलाई मात्र पछ्याउन सके मुख्य कारोबारी पहिचान गर्न सहज हुन सक्छ । त्यसका लागि सम्बन्धित मुलुकसँग समन्वय गर्नुपर्छ । त्रिभुवन अन्तर्राष्ट्रिय विमानस्थल तथा उत्तरी नाकाहरूमा रहेका भन्सार कार्यालयमा जाँचपास प्रणाली थप मजबुत बनाउनुपर्छ, पर्याप्त जनशक्ति परिचालन गर्नुपर्छ । सुनसहित समातिएका व्यक्ति तथा ओसारपसारमा सहजीकरण गरिदिने कर्मचारी वा राजनीतिक दलका नेता कसैलाई पनि कानुनी कारबाहीबाट उन्मुक्ति दिनु हुँदैन । होइन, आक्कलझुक्कल कारबाही गर्ने र त्यसैको प्रचार गर्ने हो भने सुन तस्करी भइरहनेछ, देशको छवि धूमिल भइरहनेछ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/gold1-10122023072940-1000x0.jpg&w=1000&h=0", "author": "सम्पादकीय", "author_link": "https://ekantipur.com/author/author-11379", "published_date": "मंसिर २५, २०८०"},
{"link": "https://ekantipur.com/blog/2023/08/15/16920983255203147.html", "title": "मैले पाएको त्यो बेकसुर सजाय ", "summary": "काठमाडौँ — नेपाल प्रहरीको केन्द्रीय अनुसन्धान ब्युरोले नक्कली डाक्टरको आरोपमा सक्कली डा. रञ्जितकुमार यादव पक्राउ गरेको कुरा उनी छुटेपछि मात्र आमजनले थाह पाए । पक्राउपछि उनले कसरी मानसिक प्रताडना खेपे, यस घटनामा राज्यका संयन्त्रहरु कसरी गैरकानुनी काम गरे भन्ने बहस पनि यसपछि धेरथोर सुरु भयो । ", "paragraphs": ["सर्वसाधरणलाई बेकसुर पक्राउ गर्ने, थुनामा राख्ने वा अपमानजनक व्यवहार गर्ने सरकारी शैली विगतका पनि नदेखिएको होइन । डाक्टर यादव बेकसुर पक्राउ परेको घटनापछि मलाई १५ वर्षअघिको एउटा यस्तै घटनाको सम्झना आयो । यो घटनाको भुक्तभोगी अरु कोही थिएन, स्वयं म आफैं थिए । ", "त्यतिबेला म गुरुकुलको विद्यार्थी थिएँ । अभिनयमा भर्खर पाइला सुरु गरेको थिएँ । विराटनगरको हाटखोलामा हाम्रो आरोहण नाटक महोत्सव चलिरहेको थियो । आफ्नो टिमको नाटक नपरेको दिन पारेर नाट्यकर्मी साथी रामहरि ढकाल र मैले धनकुटाको भेडेटार घुम्ने योजना बनायौं । त्यसका लागि हामीले एउटा साथीको बाईक पनि मागिसकेका थियौं । बाईकमा हामी भेडेटार जाँदै थियौं । खनार पुलमा पुग्दा फिल्मीशैलीमा पुलिसको गाडीले हाम्रो अगाडि आएर बाटो छेक्यो । हामी अलमलमा पर्यौं । कुनै ठूलै अपराधी झैं पुलिसले हामीलाई चारैतिरबाट घेरे । एउटा पुलिसले आएर थप्पड लाउला झैं गरेर हात उझ्यायो । अनि रुखो स्वरमा भन्यो- 'रोक्दा रोक्दै भाग्ने ?' त्यही पुलिसले भनेपछि हामीले थाह पायौं, इटहरीतर्फ लाग्ने क्रममा निमुवा चौकी पुग्दा त्यहाँको डिउटी पुलिसले हामीलाई रोक्ने इसारा गरेको थियो रे ! मैले मनमनै सोचें, हामी नयाँ ठाउँ जाने उत्साहमा मख्ख पर्दै आफ्नै सुरमा थियौं सायद त्यही भएर याद भएन कि ? ", "प्रहरीले रामहरिलाई बाईकबाट झारेर गाडीमा हाल्यो अनि मेरो बाईक पछाडि एउटा हतियारधारी जवान बसेर उर्दी गर्यो, लौ हिँड ! चौकी । मैले प्रतिवाद गर्दै सोधे, ‘भयो चाहिँ के ? किन हामीलाई यो अपहरण शैलीमा पक्रेको ?’ उसले रुखो स्वरमा भन्यो, ‘त्यहिँ गएर थाहा पाउछस् ।’ ", "हामीले केहि सोच्न पनि नभ्याउँदै हामीलाई निमुवा चौकी पुर्‍याइयो । त्यहाँ पुग्दा थानेदारले बडो रवाफकासाथ सञ्चार सेटमार्फत् कतै जानकारी दिँदै थिए, ‘सर ज्यानमाराहरु भाग्दै गर्दा पिछा गरेर समात्न सफल भयौं ।’", "रामहरिको अनुहारतिर पुलुक्क हेरें, पुरै विस्मयादिबोधक चिन्ह जस्तो ठडिएको नाक मात्र देखे । डर र विस्मयले म पनि केहि सोच्नै सकिरहेको थिईनँ । सञ्चार सेटमार्फत् भईरहेको संवादबाट मैले थाह पाएँ, हामीलाई अब जिल्ला प्रहरी कार्यालय विराटनगर चलान गरिँदैछ । ", "के आपत् आई लाग्यो ? हामी अब के गर्ने भावमा मुखामुख गर्यौं । तत्कालीन जिल्ला प्रहरी प्रमुख देवेन्द्र सुवेदी हुनुहुन्थ्यो । त्यही दिन बिहानमात्र सुनिल पोख्रेल सर, अनिल पोखरेल दाजुसँग गएर हामीले उहाँसँग भेटघाट गरेका थियौं । मैले हत्तपत्त मोबाईलमा फोटो खोजेर त्यहाँको पुलिसलाई देखाएँ ।", "एकै सासमा आफू नाट्य कलाकार भएकोदेखि चिने जानेका नाम, थाहा भएका ठूलाबडाको नाम लिएँ । यति गर्दा पनि ती हवल्दारको अनुहारमा खासै परिवर्तन देखिएन । बरु ती हवल्दार हामीतिर मुन्टो नफर्काई बोले, यो सबै कुरा उतै गएर भन्ने । मेरो डिउटी तपाई|हरुलाई जिल्ला कार्यालय बुझाउनु मात्रै हो । ल हिड्नुस् । ", "मैले हात जोड्दै सोधें, ‘भएको चाहिँ के हो ? हामी कसरी ज्यानमारा भयौं ?’", "हवल्दारले मुन्टो बटारेरै बोल्यो, हस्पिटल रोड अगाडि एउटा बच्चीलाई ठक्कर दिएर भाग्ने अनि अहिले केहि थाहा नपाए झैं गर्ने ? बडो कलाकार हुनुहुँदो रहेछ । तपाईंको कला नाटक घरमै देखाएको राम्रो । ", "हामीलाई अनौठो आपत् आईलाग्यो । कहाँको दुर्घटना ? कहाँको बच्ची ? हामीले केही मेलोमेसो पाउने कुरै थिएन । मनमनै सोच्यौं, अब हामीले जिल्ला प्रहरी कार्यालय गएरै सबै सत्य बताउनु पर्नेभयो । ", "अपराधी झैं लुरुलुरु जानुको विकल्प हामीसँग थिएन । ", "जिल्ला प्रहरी कार्यालयको प्रांगणमा अन्य ५/७ जना मानिसहरु उभिएका थिए । तिनीहरु घटनाको प्रत्यक्षदर्शीहरु रहेछन् । एउटा प्रहरीले हामीलाई देखाउँदै ती मानिसहरुलाई भन्यो, ल हेर्नुस् त यिनै होइनन् त तपाईंले देख्नु भएको बाईक र केटाहरु ? ", "सबैले हामीलाई पालै पालो घुमीघुमी नियाले । ", "त्यही बेला मैले एकपटक फोन गर्न अनुमती मागेर अनिल पोखरेल दाजुसँग सम्पर्क गर्ने प्रयास गरें । तर फोन उठे पो ! झल्यास सम्झिए बुढा त नाटकमा पो छन् र सायद स्टेजमै संवाद बोल्दै होलान् । गुरुकुलका अरु २/४ जना साथीलाईलाई पनि फोन मारे । नाटकमा डिस्टर्व होला भनेर सायद सबैको फोन मौन मोडमा थियो । ", "बिहान ११ बजेतिर हामीलाई नियन्त्रणमा लिएको थियो । प्रत्यक्षदर्शी माझ लैजानेबेलासम्म ३ बजिसकेको थियो । हामीले त्यहाँ सबै कुरा बतायौं । तर कुरा यतिमै सकिएन । हामीले खासखुस कुराबाट थाह पायौं, घाईते बच्चीको स्वास्थ्य अवस्था नाजुक बन्दै गएको रहेछ । केस झनै जटिल बनिरहेको रहेछ । घटना गराउनेलाई पक्राउ गर्न नसकेकोमा प्रहरीले स्थानीयबाट चर्को दबाब झेलिरहेका रहेछन् । ", "हामी कुनै अपराधी झैं प्रहरी कार्यालयको एउटा कुनामा उभ्याईएका थियौं । बेला बेला नयाँ-नयाँ प्रत्यक्षदर्शी आउँथे र हाम्रो अडिसन लिएर जान्थे । हामीलाई कतिबेला छाडने हो कुनै टुंगो थिएन । मैले प्रहरी प्रमुख देवेन्द्र सुवेदीलाई नै भेटर कुरा राख्छु भनेर प्रहरीलाई भनें । तर उहाँ जिल्लामा ठूलै नेता आएकाले सुरक्षामा गएको थाह भयो । साँझ पर्न थालिसक्यो । तर हामीलाई छोडने कुनै सुरसार छैन । मैले अब त अत्ति भयो भनेर भनें, अहिले जो सिनियर छन् उनैलाई भेटेर कुरा राख्छु भनें । तर त्यस्तो मौका पनि पाईएन । ", "प्रत्यक्षदर्शीको कुरा सुनेपछि र उनीहरुले हाम्रो घटना गराउनेको हुलिया हाम्रोसँग नमिलेको बताएपछि हामीले राहतको लामो सास फेर्‍यौं ।", "रामहरिले लामो सास तान्दै भन्यो, कुन साईत मा हिँडिएछ नि घुम्नलाई ? ", "मैले भने, अब त अत्ति भो । हामीलाई यसरी बिनागल्ती दु:ख दिने ? ", "त्यत्तिकैमा ठक्कर दिने बाईक समातिएको खबर आयो । बिहान समातेको बाईक होइन रैछ भन्ने खबर थियो। हामीले थाह पायौं, दुर्घटना गराएर भाग्ने बाईक र हामीले चढेको बाईक दुवैको कलर एउटै रहेछ- निलो । अनि बाईकको नम्बर पनि एउटै रहेछ, मात्रै लट फरक । ", "एकैछिनमा एकजना प्रहरी आएर भने, मानवीय त्रुटी को कारण तपाईंहरुले दु: ख पाउनु भो 'सरी' !", "उनले 'सरी' भनेपनि हामीले एकदिन गुमाईसकेका थियौं । ", "‘देख्नु भो बिनाकारण दु:ख दिएर’ यसपाली चाहिँ म साँच्चिकै रिसाएँ, ‘हामी गयौ अब । धनकुटा होइन अब आज भेडेटारमा बास बस्नु पर्ला ।’", "रामहरिले हुन्छको भावमा मुन्टो हल्लायो । अनि जतिसक्दो छिटो यहाँबाट निस्कौं भन्ने आशयले ईसारा गर्‍यो । ", "उता गुरुकुलमा केटाहरु प्रहरी खोरमा छन् भन्ने हल्ला चलेछ । । हामीले फोन नउठेर म्यासेज जो छोडेको थियौं, ‘तुरुन्त कल पाउ, इटस अर्जेन्ट ।’ ", "हामी अब मुक्त भयौं भन्ने भावले निस्कन लागेका थियौं । त्यही बेला एकजना प्रहरी जवान आएर हामीलाई रोकेर भने, ‘कहाँ जान लाग्नु भएको ? यत्तिकै कहाँ जान मिल्छ ? हिँड्नुस् माथी ।", "हामी एक अर्कालाई हेराहेर गर्दै रुनु न हाँस्नुको अवस्थमा पुग्यौं । ", "अब फेरि के भो ? हामी निर्दोष साबित भैसकेको होइन र ? ", "जवान बोल्यो ‘प्रक्रिया पुर्‍याएर छोड्न पर्‍यो नि ! ल हिड्नुस् माथी ।’", "हामी हाकिमको कोठामा पुग्यौं । उनले हामीलाई बुझाउँदै भने, 'हेर्नुस् तपाईंहरुलाई अधिकारिक रुपमा पक्राउ गरे पछि आज यत्तिकै छोड्दा भोलि तपाईंका आफन्त आएर खै हाम्रो मान्छे भनेर हामीसँग मागे भने के भन्नु ? त्यसैले प्रक्रिया त पुर्‍याउनै पर्छ । ", "यो प्रक्रियाले अर्को १ घण्टा खायो । सक्कल तीनपुस्ते सहितको विवरण खुलाएर हामीलाई एक अर्काको रहोबरमा छोडेको कागज गराएर ५ बजेतिर बिदा गरे । ", "डाक्टर यादव बेकसुर पक्राउ परेर छुटेको खबर सुन्दा मलाई १५ बर्षअघिको घटना सम्झना मात्रै भएन, हाम्रो प्रहरी र प्रशासन अझै सुध्रिसकेको रहेनछ भन्ने महसुश भयो । राज्यका निकायबाट हुने यस्ता गल्तीबाट आम नागरिकले भोगेको मानसिक प्रताडनाको क्षतिपूर्ती के होला ? उनीहरुले भोगेको मानसिक यातना, उनीहरुको छवीमा पुगेको दाग र वर्षौंपछिसम्म यस्ता घटनाले दिने मानसिक हैरानीको क्षतिपूर्ति के हुन्छ ? जबसम्म यस्ता घटनामा क्षतिपूर्तीको व्यवस्था हुँदैन तबसम्म मैले जस्तै, डाक्टर यादवले जस्तै बेकसुर दुःख पाउने घटना दोहोरिरहन्छ । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/rabindra-sing-1582023025800-1000x0.jpg&w=1000&h=0", "author": "रवीन्द्रसिंह बानियाँ", "author_link": "https://ekantipur.com/author/author-RabindraSinghBaniya-TmLln", "published_date": "श्रावण ३०, २०८०"},
{"link": "https://ekantipur.com/blog/2023/09/24/american-life-06-27.html", "title": "हिजोको गर्भको एउटा जीव तिमी", "summary": "एकाएक उनको छट्पटी, अधैर्यपन र बेचैनी गायब हुन्छ । कहाँ पुग्यो अनुहारमा उदाएको निराशा, थाहा छैन । उछिट्टिएर कहाँ पुग्यो होला प्रश्नै प्रश्नले मडारिएको कालो बादल, थाहा छैन । थाहा छैन र थाहा छैन ।", "paragraphs": ["‘फलानीको पनि जन्मेछ । र फलानीको पनि !’", "नाल नकाढी सर्वाङ्ग नाङ्गै तस्बिर छ बच्चाको सामाजिक सञ्जालमा । तस्बिरकै छेउमा देखाउँछ, एक घण्टाअघि फोटो राखेका रहेछन् तिनका अभिभावकले । ‘आफ्नो चाहिँ ..’ रसाएका आँखा बनाउँदै उनको बोली केही गह्रुङ्गो बन्छ । मन भावनामा बहकिन्छ ।", "‘हेर जहान, जसरी मृत्युको कुनै ठेगान हुँदैन । त्यसरी नै जन्मनुको पनि निश्चित समय हुँदैन । दुवै अनिश्चित छन् , भविष्यलाई छाडिदेऊ । सायद भावीले नयाँ घर, नयाँ गाडी र नयाँ मान्छे पो लेख्या छ कि ? कत्ति सुर्ताउँछौ , चिन्ताले कसैको फाइदा गर्दैन । झन् नहुनेले त झन् चिन्ता गर्नुहुँदैन । काम हुन्थ्यो भने पनि हुँदैन, यस विषयमा रिसर्चले त्यही भन्छ ।’", "उसको यही भनाइ हुन्थ्यो, प्रत्येकपल्ट उसको यही तर्क रहन्थ्यो । र समय बित्दै जाँदा त्यो घर उज्यालो बन्छ । ऊ र उसकी जहानको अनुहार पनि उज्यालिन्छ । बाल अनुहार हेर्दै दुवैको मनमा सन्तोष पैदा हुन्छ । एकाएक संसारलाई हेर्ने नयाँ दृष्टिकोण प्रवेश गर्छ उनीहरूभित्र । त्यो खुसीयालीको श्रोत सङ्ख्या वृद्धिले ल्याएको हो । त्यस बाहेक खुसीयालीको दोस्रो छैन, उक्त परिवारमा । ", "कुनै वैवाहिक/अवैवाहिक जोडी रात या दिनकै कुनै सहवासले गर्भमा एउटा जीव आउँछ, यो अति सामान्य प्रसङ्ग ! यो लेखको सन्दर्भमा –बिलकुल गलत जवाफ ! बिलकुल गलत बुझाइ । बिलकुल गलत दृष्टिकोण । ऊ र उसकी जहानबीच प्रेम थियो । सद्भाव थियो । करुणा थियो । सम्बन्ध राम्रो थियो । र यस्ता थियो भन्ने सब कुरा थियो । सिवाय एउटा, त्यो बुझिसक्नु भयो !", "‘आज फलानीको पनि जन्मेछ । अब त समय बितेन ! खोइ तिमीहरूको ?’", "उनको कानमा परेको एउटा कथनले मनमा दुखाइ थप्छ, एकाएक पीडा बल्झिन्छ । दुखाइ बल्झिन्छ । हर कुरा अल्झिन्छ मनमा, बल्झिन्छ घाउ पनि !", "‘आफ्नो पालो त खै के खै के ऽऽ’", "आफन्त केही पर पुगेपछि उनी चिन्ताको श्वास तान्छिन् र तातो श्वास फाल्छिन् । तर चिन्ता फालिँदैन । झन् नहुनेले त झन् चिन्ता गर्नुहुँदैन । काम हुन्थ्यो भने पनि हुँदैन । स्थिति सम्हाल्न ऊ फेरि जहानलाई उही वाक्य दोहोर्‍याउँदै सम्झाउँछ । आखिर उसले पनि उनीसँग चिन्ताविहीन घरायसी माहोल बनाउनु छ । अनि मात्र शान्ति छाउँछ । आफूले आफैँलाई पनि त्यही आश्वासनका कुराले यतिका दिन भुलाउँदै आएको छ । ", "सन्तान नामको चाहना अति नै भएपछि, अथवा सहवासको प्राप्ति शून्य निस्किएपछि दुई अनुहारहरू निस्कन्छन् घरबाट । सडकको, साइड वकको अनगिन्ती मोटरहरूको ख्याल नगरी पुग्छन्, सोझै डाक्टरको क्लिनिकमा । उनीहरू पुगेको सामान्य क्लिनिक होइन, फर्टिलिटी सेन्टर हो । स्पेसलिस्टको सेन्टर हो ।", "यो अन्तिम विकल्प थियो । दुवैलाई लाग्छ, डाक्टरको क्लिनिकले चाहिँ आफ्नो पालो पनि आयो भन्ने बनाउँछ कि ! कम्तीमा ती सोधेर दिक्क लगाउने आफन्तहरूसम्म खबर पनि पुर्‍याउने माहोल बनाउँछ कि ! कि, कि र कि–हरू छन् सम्भावनाका । ", "दुवैको कामना छ, क्लिनिकमा विकास हुन सकोस् – आशा । विकास हुन सकोस् सानो जीव जहाँबाट वैवाहिक जीवनको एक आकाङ्क्षा पूरा हुन्छ । जहाँबाट सन्तोष लिन सकियोस् पारिवारिक माहोलको ! जहाँको उचाइबाट पृथ्वीको गोलाकार देख्न सकियोस् ।", "क्लिनिकको काउन्टरमा पुगी उसको रिसेप्सनिस्टसँग कुरा चल्छ । गुनगुन कुरा गराइपछि रिसेप्सनिस्ट बस्न इसारा गर्छिन् , प्रतीक्षालयका खाली कुर्सीमा । पर्खाइको एउटा विशेष घडी क्लिनिकको भित्तातिर आँखा घुमाउँछन् दुवै । ", "ह्वाइट बोर्डमा रङ्गिन अक्षरमा मार्करले के–के लेखिएका छन् । ती सब फलानीको र फलानीको सुखका अनुभूतिहरू हुन् । ममत्व भावमा आफ्नै हातले कोरेका अनुभूतिजन्य वर्णन छन् त्यहाँ । उनीहरूकै शब्दमा ती प्रत्येकको मुनि सिग्नेचर पनि गरिएको छ । फर्टिलिटी सेन्टर प्रति दुवैको –ठूलो आशा छ । भरोसा छ । विश्वास छ । र विशेषतः जीवनसँग जोडिएको सपना छ ।", "प्रतीक्षालयमा बसेको ऊ छेउतिरकी जहानको अनुहार पढ्छ । भित्ताका वाक्य पढ्दै गर्दा उनको अनुहारमा ममत्वको भाव जाग्दो छ । एउटी महिलामा ममत्व भन्ने कति विचित्रको वात्सल्य हुँदो रहेछ । ऊ त्यो अनुहारमा प्रत्यक्ष देख्छ । टोलाएर त्यो अनुहारको नौलो भाव पढ्छ ।", "आज क्लिनिकमा के होला ? काम होला या नहोला ? अन्तर्द्वन्द्वमा छन् दुवै । यो अन्तर्द्वन्द्वको समय कष्टकर क्षण लाग्छ दुवैलाई । ", "पालो आएपछि नर्स बोलाउँछिन् भित्र । कोठामा पुगेपछि कुनै डाक्टरसँग दुवैको परिचय हुन्छ । अल्ट्रा साउन्ड गरी उनको चेकअप हुन्छ । परामर्श हुन्छ । ‘सपना देख्न सक्छौ, सन्तानको । सपना देख्न सक्छौ एउटा नयाँ सपनाको,’ डाक्टरको जवाफले उत्साहित बन्छन् दुवै ।", "दुवै एकाएक खुसी बन्छन् । कसिलो अँगालो हाल्छन् आपसमा खुसीको । अचानक यो सपना र उत्साह आइभीएफ डाक्टरले भरेका हुन् आज । जुन कुरा सुन्दा मात्र पनि दुवैको मन सन्तोषले फुरुङ्ग हुन्छ । मिठा कल्पनाहरू उदाउँछन् तिनका मस्तिष्कमा । बादलमा उड्छन् तिनका मन । उज्याला अनुहार बाहिर निस्कन्छन् ।", "‘केही महिनामा त आफूहरूलाई पनि अरूले फलानीको पनि भएछ भन्लान् । कानदेखि कानसम्म खबर उड्ला । र त्यहाँबाट संसारभर !’ भित्रबाट निस्कँदै गर्दा ऊ जहानसँग हेर्दै जिस्कन्छ ।", "केही छिनमा रिसेप्सनिस्ट भन्छे, ‘इन्सुरेन्सले पूरा साइकल कभर गर्छ जस्तो छैन । ’", "पूरा साइकल ? ऊ चलाख छ बोल्न । ऊ यतिसम्म बाठी छ, पेसेन्टलाई तर्साउन चाहन्न । पहिला शब्द संयोजन मिलाएर बोल्छे । कम्प्युटरको किबोर्डमा केही बटन दबाउँदै निहुरिन्छे । आँखा झिमिक्क झिमिक्क पार्दै हेर्छे केही बेर स्क्रिनमा हराउँछे ।", "ब्यालेन्स १५ हजार डलर निस्कने रहेछ । कसरी पेमेन्ट गर्ने विचार छ ? ओ ऽऽ रिसेप्सनिस्टको यस कुराले युवा जोडी एकसाथ रन्थनिन्छन् । दुवैको उज्यालो अनुहार अँध्यारिन्छ मिनेट भित्रै । भर्खर देखिएका सन्तानको सपनाहरू उड्छन् कतै अन्धकारमा । देखिएका सपना ति छिनभरमै उड्छन् । छिनभरमै हराउँछन् ।", "भर्खरै लोनमा घर किनेको छ । गाडी पनि जोडियो लोनमै अम् ऽऽ के गरौँ,", " सबैकुरा केलाएर आफ्नो वर्तमान आर्थिक अवस्थासँग दाँज्छन् । कुन खर्च काटेर पैसा निकाल्ने ? कुन हिसाब मिलाएर डलर भित्र्याउने?", "केही क्षणअघि झुल्किएको त्यो मिठो कल्पना, केही क्षण अघि उदाएको त्यो सपना ; पाँच सङ्ख्या लम्बाइको नम्बरले होस् उडाइदिएको छ । अब के गर्ने ? एकाएक दोधारमा पर्छन् दुवै ।", "‘लोनको व्यवस्था पनि छ । यहाँ चेक गर्न सक्नुहुन्छ ।’ ", "रिसेप्सनिस्ट एउटा फ्लायर निकालेर पास गर्छे । आँखा खुम्च्याउँदै ऊ समात्छ फ्लायर । तर टाउकामा क्रेडिट कार्डको बिल छ । घरको लोन छ । गाडीको लोन पनि टाउकामा नै छ । अब लोनको मान्छे ? कल्पना गर्दै युवक हाँस्छ । त्यो हाँसो अनौठो किसिमले ओठबाट निस्कन्छ ।", "कमाइले धान्दैन, जहानलाई थाह छ । क्षमताभन्दा माथिको कुरा हो ऊ पनि जानकार छ । कत्ति सुर्ताउँछौ, चिन्ताले कसैको फाइदा गर्दैन । झन् नहुनेले त झन् चिन्ता गर्नुहुँदैन । ठिक भनेको रछ, बुढोले । कसरी आइभीएफ डाक्टरले सपना देख्न सक्छौ भनेका छन् ।", "जसरी भए पनि त्यो खुसीयालीको श्रोत भित्र्याउनु छ । त्यो जीवनलाई आँगन भित्र्याउनुु छ । ढोकाबाट घर भित्र्याउनु छ । जुन वैवाहिक जीवनको सम्बन्धलाई तन्काउन अति नै आवश्यक छ । बोक्नु नै परेपछि टाउकामा रिण बोकौँला । मेहनत गरी तिरौँला । छेउ तिरबाट युवती ढाडस दिन्छिन् । आपसी सल्लाहमा लोन लिने निष्कर्षमा पुग्छन् !", "त्यसपछि नै बीजारोपण हुन्छन्, सपनाका बिरुवाहरू । उत्साहले अनुहारमा उदाएको निराशालाई परास्त पार्छ । उछिट्टिन्छन् प्रश्नहरूले घेरिएका कालो बादलहरू एकाएक कतै । ", "दुवै धाउँछन् फर्टिलिटी सेन्टर । त्यहाँ भनिन्छ- सुरुवाती चरणको ल्याब वर्क गर्नुपर्छ । ब्लड चेकअप गरी दुवैको पारिवारिक जिन कस्तो छ भन्ने हेरिन्छ । त्यसपछि उसको वीर्य अर्थात् सिमेन चेक हुन्छ । उनको महिनावारीको हिसाब पनि गन्न थालिन्छ ।", "क्लिनिककै निर्देशनमा समय समयमा चेक जाँच गर्न बोलाइन्छ । यो दिनबाट बर्त कन्ट्रोल पिल्स सुरु गर्नु । उनलाई नर्सले फोन गरी निर्देशन दिन्छिन् ।", "‘ह्वाट ? टेक बर्थ कन्ट्रोल टु कन्सिभ अ बेबी । ह्वाट अ प्यारडक्स ! ’ ", "एकपल्ट उनी फोनमा दिल खोलेर हाँस्छिन् । यो सुनेर नर्स पनि मैले पनि यसरी सोचेकी रहेनछु, कति स्ट्रेन्ज सुनिएको छ है । दुवै हराउँछन् एउटा अनौपचारिक संवादमा ।", "कुन दबाइ कति दिन खाने । विभिन्न प्रकारका सुई कुन कुन समयमा लगाउने । अनि कहिले ल्याब पनि धाउने, कहिले डाक्टरको चेकअपमा जाने काम सुरु हुन्छ ।", "आईभीएफ डाक्टर भन्छन्, ‘यो महिनाको यति तारिख एग रिट्रेबल हुन्छ । त्यही समय सिमेन दिन पनि मिल्छ ।’ दर्जनौँ कागज पत्र साइन गराइन्छ कानुनी औपचारिकता पूरा गर्न । क्लिनिकले दिएको सबै जानकारी लिएर दुवै आवश्यकता अनुसार डन भन्छन् ।", "त्यो दिन पनि झुल्कन्छ ।", "उसको जहानलाई हस्पिटलमा एड्मिट गरिन्छ । एग रिट्रीभ गर्नुअघि सिनेम लान्छौँ । कि डब्बामा सिमेन ल्याएको छ ? छैन, ऊ असहज तरिकाले फर्काउँछ । उसो भए अनसाइट कलेक्ट गर्ने ! नर्सहरू आपसमा आँखा जुधाउँछन् , अर्कोले अर्कोलाई ‘अनसाइट ’ कुरा पास गर्छन् । हातमा एउटा प्लास्टिकको डिब्बा दिएर नर्स बाटो देखाउन तरखर गर्छिन् ।", "‘बेस्ट विसेस् ’, ऊ नर्ससँग जानुअघि आफ्नी पत्नीलाई भन्छ । एउटा कोठामा लान्छिन् नर्स उसलाई । ‘काम सकेपछि डब्बाको बिर्को लगाएर यहाँ राख्नु । हात धोएर कपडा माथिसम्म लगाएपछि यो कल बेल थिच्नु । आवश्यकता परे डिभिडी प्लेयर यहीँ छ । रिमोट यता छ ।’ उसलाई त्यो कुरा सुन्दा बडो असहजता हुन्छ । तर जहानकै यात्राको नौकामा ऊ पनि तैरिनु छ । त्यो नौकामा एकैदिशा बग्न उसले पनि सपना देखेको छ । त्यसका लागि लाज पचाउनु छ । असहजता लुकाउनुपरेको छ ।", "र यसरी बुझाउँछ ऊ आफ्नो वीर्य । केही क्षणअघि आफूमा मात्र सीमित कुरा अब डाक्टर, नर्स र हस्पिटलका स्टाफहरूले देख्ने भए, कस्तो अनौठो अनुभूति प्रवेश गर्छ उसमा । उता उसकी जहानलाई पनि भित्र लगिँदै छ अपरेसन थिएटरमा, एग रिट्रिभ गर्न । बेहोसको एनेस्थेसीया लगाइ । ऊ आफ्नो मुख्य काम सकी हस्पिटलको प्रतीक्षालयमा बाहिर बसेको छ । ", "अधैर्य छ मन, बेचैनी छन् उसका आँखा । बल्ल तल्ल आधा घण्टा बित्छ । डिस्चार्ज दिन्छ उनलाई । दुवै लोनको छानो फर्कन्छन् । अपरेसनको पीडाले थकित अनुहार लिएर चाँडै सुत्छिन् । ऊ दिनभर पकाउने, पस्कने सफाइ गर्ने यस्तै घरायसी के के कुरामा भुल्छ ।", "हस्पिटलको एउटा फोनले बिउँझिन्छन् भोलिपल्ट बिहान दुवै । स्पिकर लगाइ सुन्छन् एक अर्काले उत्तापट्टिका कुरा , ‘दस वटाइम्ब्रायो बनेको छ । आठ वटा जेनीटिकल्ली राम्रो अवस्थामा छन् । नम्बर थोरै यताउता हुन पनि सक्छ । चौबीस घण्टासम्ममा कति वटा राम्रो अवस्थामा रहन्छन् हामी जानकारी गराउँछौँ ।’", " ०००", "यसरी बनेको हो फ्रोजन इम्ब्रायो । होइन यसरी निर्माण भएको हो फ्रोजनमा एउटा जीव । अर्को महिना यही फ्रोजन इम्ब्रायो बायप्सी गरी राखिनेछ ।", "उसकी पत्नीलाई फेरि पेट दुख्ने हुन्छ । फेरि महिनावारी हुन्छ । त्यसपछिको दोस्रो साइकलमा क्यालेन्डर बोलाइन्छ, यति तारिखमा हस्पिटल आउनू । अर्थात् एक्काइस दिनपछि गर्भमा बायप्सी गरी राखिन्छ फ्रोजन इम्ब्रायो । कहाँ राखिएको छ इम्ब्रायोलाई, कस्तो अवस्थामा छ, त्यो अल्ट्रासाउन्डको फोटो प्रिन्ट गरी देखाइन्छ । फोटो लिएर फर्कन्छ घर दम्पती । होइन, रित्तो हात गएका उनीहरू गर्भमा जीव बोकेर फर्कन्छन् ।", "उनीहरूको अनुहारमा वसन्त याम छाउँछ । र ओठमा सन्तान नामको फूल फुल्छ । देखिरहेको सपना, आउँदै गरेको सपना । यिनै सपनाले युवा जोडीमा प्रेम प्रगाढ बन्छ । चिन्ता हट्छ, गन्थन हट्छ । आन्तरिक व्यवहार अझ गहिरिँदै जान्छ । सम्बन्ध थप नजिकिएको अनुभूत हुन्छ ।", "त्यो एउटा फरक अवधिको अनुभूति बन्छ । एउटा फरक समयको अनुभूति । नियमित प्रक्रिया जस्तो अब तातो चुम्बनले उत्तेजना बढाउँदैन उसलाई । ओछ्यानले मध्यरातमा कुनै किसिमको आवाज निकाल्दैन । स्खलित अघिको आनन्दमा विलीन हुन सक्दैनन् दुवै, केही दिन र केही हप्ता ।", "‘फलानीको पनि र फलानीको पनि ! ’ अब यो उक्तिमध्येको एक फलानीमा म आफू पनि पर्छु । अर्को फलानी अरू कोही होला । उसकी पत्नी आफ्नो परिवार नामको बगैँचा अरूको मुख थुनिने ताल्चा पनि हो भन्ने कुराले मक्ख छिन् ।", "बिस्तारै पेट बढ्दै जान्छ । शरीरको वजन बढ्दै जान्छ । उसकी जहानलाई दैनिक कार्यमा असहजताको क्रम पनि बढ्दै जान्छ । अकस्मात् भित्रबाट खुट्टाको ताल पाएपछि पेटतिर ठ्याम्म हान्दै भन्छिन् उनी , ‘कतिवटा डाक्टर र नर्सहरूले हेरेपछि जन्मने हो –तिमी । अझै केही दिन बाँकी छ । केही घण्टाहरू बाँकी छन् । कति वडालाई आँ पारी देखाएपछि जन्मने रहेछौ ।’", "जहानको त्यस्तो कुरा गराइ सुनेर ऊ जोडले हाँस्छ । उनी आफ्नै कुरा गराइले लजाउँदै हाँस्छिन् । मध्यरातमा दुवै हाँस्छन्, अनि कोल्टे फर्कन्छन् ।", "यसरी नवौँ महिना बितेपछि, हस्पिटलमा बच्चा रोएको सुनिन्छ । नर्सहरू कपडामा लपेटी आमाको अङ्गालोमा दिन्छन् । त्यो खुसीले उनी सम्पूर्ण पीडा बिर्सन्छिन् । सम्पूर्ण कष्ट बिर्सन्छिन् तर नाल नकाढी सर्वाङ्ग नाङ्गै तस्बिर हाल्दैनन् सामाजिक सञ्जालमा उनीहरू । बच्चाको लाज ढाकेर सुन्दर फोटो खिची पठाउँछन् अति नै नजिकका इष्टमित्रलाई । तिनले तिनलाई र तिनले तिनलाई संसारभरिका परिचितहरूमाझ फिँजिन्छ हल्ला, तिनको पनि भएछ । तिनको पनि बच्चाको फोटो आयो । ", "आज उनीहरूको घरमा कत्रो खुसी छाएको छ ! सन्तान नामको खुसी । दुवैको पीडा दूर गराउने खुसी । छटपटी र बेचैनी दूर गराउने खुसी । अशान्ति उडाउने खुसी ।", "यसरी चरम सङ्घर्ष र आर्थिक विपत्तिकै बीचमा लोन लिएकाले जन्मिएको हो तिमी,", "त्यो क्लिनिकलाई सम्झँदै, ती डाक्टर र नर्सलाई सम्झँदै चुम्छन् बच्चाको निधारमा पालैपालो दुवै । त्यही समय बच्चाको अनुहारमा हेर्दै उसकी पत्नी भन्छे, ‘हिजो गर्भको एउटा जीव थियौ तिमी । आज धर्तीमा जीवन पाएका छौ ।’"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/santan-2492023113517-1000x0.jpg&w=1000&h=0", "author": "जेएन दाहाल", "author_link": "https://ekantipur.com/author/author-JNDahal-FTchj", "published_date": "आश्विन ७, २०८०"},
{"link": "https://ekantipur.com/diaspora/2023/11/15/tihar-was-celebrated-in-australia-deusibhailo-in-front-of-parliament-building-41-04.html", "title": "अस्ट्रेलियामा मनाइयो तिहार,संसद् भवन अगाडि देउसीभैलो", "summary": "अस्ट्रेलिया — अस्ट्रेलियामा तिहार धुमधामका साथ मनाइएको छ । क्यानबेरास्थित संघीय संसद् भवनमा देउसीभैलो कार्यक्रम सहित तिहार मनाइएको हो ।", "paragraphs": [" ", " विभिन्न राज्यका प्रिमियरले संसद भवनमा शुभकामना कार्यक्रम आयोजना गरेर दीपावाली तथा दीपावलीको शुभकामना बाँडेका छन् । ", "अस्ट्रेलियाका सबै सहर तथा ग्रामिण भेगमा रहेका नेपालीले पाँचदिनसम्म तिहार मनाए । यसवर्ष तिथीका कारण लक्ष्मीपूजा दुईदिन परेकाले आइतबार र सोमबार लक्ष्मीपूजा मनाइएको थियो भने हरेक राज्यको साईत अनुसार बुधबार भाइटीका लगाइयो।", "यसवर्ष नेपालीको पर्व तिहारकै उपलक्ष्यमा क्यानबेरास्थित संसद् भवनमा एक भव्य कार्यक्रमको आयोजना गरिएको थियो भने भिक्टोरिया, दक्षिण अस्ट्रेलिया लगायतका प्रिमियरले कार्यक्रमको आयोजना गरेरै दीपावली तथा दीपावालीको शुभकामना साटेका थिए । नेपालीको जनसंख्या बढिरहेसँगै नेपाली कलासंस्कृति तथा पहिचानले यहाँको केन्द्रीय र स्थानीय राजनीतिमा महत्वपूर्ण स्थान बनाउन थालेको छ । ", "क्यानबेरामा अस्ट्रेलिया नेप्लिज फ्रेण्डसिप सोसाईटीको आयोजनामा संसद् भवनमा देउसीभैलोको कार्यक्रम आयोजना गरिएको थियो । नेपाली कलासंस्कृतिलाई अझ पहिचान दिने उद्देश्यले आयोजना गरिएको उक्त कार्यक्रममा विभिन्न मन्त्री, सहायक मन्त्रीमात्र नभएर विपक्षी दलका नेता पिटर डट्टन स्वयं उपस्थित थिए ।", "उनले सामािजक सञ्जालमा फोटो सेयर गर्दै सबै नेपालीलाई तिहारको शुभकामना दिएका छन् । यसैगरी विभिन्न राज्यका संसद भवनमा राज्यका प्रिमियरद्धारा आयोजित शुभकामना कार्यक्रममा राज्यका विभिन्न मन्त्री, अन्य बिभिन्न नेताहरुको साथै दीपावली मनाउने अन्य समुदायको समेत उपस्थिति थियो । ", "यसवर्ष विगतको तुलनामा दोस्रो पुस्ताका बालबालिकाले तिहारलाई अझ उत्साहका साथ मनाए । दाजुभाई नभएका चेलीले आफ्नै दिदीबहिनीलाई टीका लगाईदिए भने आफ्नै माइती नहुनेले आफ्ना नजिकका नातेदार वा साथीका छोराछोरीबाट टीका थापेर तिहार मनाएका थिए । यसैगरि यहाँस्थित सामाजिक संघसंस्था तथा क्लबले सामूहिक रुपमा देउसीभैलो खेलेर तिहारलाई अझ मौलिक र रोमाञ्चक बनाएका थिए ।", "नेपाली परम्परागत पोशाकमा सजिएका नेपालीले सामुहिक स्थानमा गएर देउसीभैलो खेल्दा स्थानीयबासीले समेत ताली बजाएर भट्टयाउन सघाएका थिए । सिड्नी, मेलबर्न, ब्रिसबन, दक्षिण अस्ट्रेलिया लगायतका राज्यमा रहेका नेपाली सामाजिक संस्थाले सामूहिक देउसी भैलो आयोजना गरेका थिए । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/tihar-with-peter-dutton-15112023035806-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "कार्तिक २९, २०८०"},
{"link": "https://ekantipur.com/diaspora/2023/11/25/prestigious-honor-of-europe-to-nirmal-purja-36-06.html", "title": "निर्मल पुर्जालाई युरोपको प्रतिष्ठित सम्मान", "summary": "काठमाडौँ — पर्वतारोही निर्मल पुर्जा (निम्सदाइ) लाई शुक्रबार जर्मन सस्टेनेबिलिटी अवार्ड प्रदान गरिएको छ । उनी आबद्ध संस्थाले गरेका कल्याणकारी कामको सम्मानमा जर्मनीमा रहेको उक्त संस्थाले आईएसपीओ कप प्रदान गरेको हो ।", "paragraphs": ["जर्मन सस्टेनेबिलिटी अवार्डस् पर्यावरणीय र दिगोपनाप्रति समर्पित युरोपको सबैभन्दा ठूलो पुरस्कार मानिन्छ । आरोही पुर्जालाई आईएसपीओ कप उच्च पवर्तमा उनले हासिल गरेका उपलब्धि र निम्सदाइ फाउन्डेसनमार्फत उनले गरेका कल्याणकारी कार्यका निम्ति दिइएको विज्ञप्तिमा उल्लेख गरिएको छ । सम्मान प्राप्तिपछि पुर्जाले समारोहमा कृतज्ञता व्यक्त गर्दै हिमाली भेगका समुदायलाई प्रकृतिसँग जोड्ने, उच्च पर्वतहरुको फोहोर हटाउने, पर्वतारोहणका लागि जोखिमपुर्ण पुराना डोरी विस्थापित गराउने काममा फाउन्डेशन लागिरहने बताए । ", "चितवनमा जन्मिएका पर्वतारोही पुर्जा हाल बेलायतमा बस्छन् । उनले ६ महिना ६ दिनमै संसारका ८ हजार अग्ला १४ हिमाल चुचुरा आरोहण गरेर विश्व किर्तिमान कायम गरेका थिए । सेवेज माउन्टेन भनिने विश्वकै दोस्रो अग्लो हिमाल केटूमा हिउँदयाममा आरोहण गर्ने लगायतका दर्जन बढी उनका विश्व किर्तिमान छन् ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/whatsapp-image-2023-11-25-at-51049-pm-25112023044941-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर ९, २०८०"},
{"link": "https://ekantipur.com/diaspora/2023/11/23/certificate-of-credential-presented-by-lamsal-nepali-ambassador-to-kuwait-41-15.html", "title": "कुवेतका लागि नेपाली राजदूत लम्सालद्वारा ओहोदाको प्रमाणपत्र प्रस्तुत", "summary": "काठमाडौं — कुवेतका लागि नेपालका राजदूत घनश्याम लम्सालले ओहोदाको प्रमाणपत्र प्रस्तुत गरेका छन् । राजदूत लम्सालले कुवेतका युवराजधिराज सेख मेसल अल अहमद अलजबेर अलसवाहसमक्ष ओहोदाको प्रमाणपत्र प्रस्तुत गरेका छन् । ", "paragraphs": ["बायान राजप्रासदमा बुधबार अपराह्न आयोजित विशेष समारोहमा राजदूत लम्सालले आफ्नो ओहोदाको प्रमाणपत्र प्रस्तुत गरेको कुवेतस्थित नेपाली दूतावासले जनाएको छ ।", "ओहोदाको प्रमाणपत्र प्रस्तुत गर्दै राजदूत लम्सालले राष्ट्रपति रामचन्द्र पौडेल तथा प्रधानमन्त्री पुष्पकमल दाहालका तर्फबाट कुवेतका युवराजको सुख, शान्ति एवं सुस्वास्थ्यका साथै कुवेती जनताको निरन्तर प्रगतिको कामना गरेका थिए ।", "राजदूत लम्साललाई स्वागत गर्दै कुवेतका राजकुमारले कुवेत अधिराज्यको आर्थिक विकासमा एक लाखभन्दा बढी नेपालीले गरेको योगदानको सराहना गर्दै राजदूत लम्सालको सफल कार्यकालका निम्ति हरसम्भव सहयोग गर्ने प्रतिबद्धता व्यक्त गरेका थिए ।", "कुवेती फण्डमार्फत नेपालमा लगानी बढाउने आश्वासन दिँदै कुवेती युवराजले आर्थिक सहयोगका माध्यमबाट द्विपक्षीय सम्बन्ध अझ सुदृढ बनाउनुपर्नेमा जोड दिएका थिए । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/amb-nepal-23112023125544-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर ७, २०८०"},
{"link": "https://ekantipur.com/diaspora/2023/11/18/solo-poetry-reading-by-writer-krisu-chhetri-in-doha-21-41.html", "title": "दोहामा साहित्यकार कृसु क्षेत्रीको एकल कविता वाचन", "summary": "काठमाडौँ — कतारको राजधानी दोहामा शुक्रबार साहित्यकार कृसु क्षेत्रीको एकल कविता वाचन कार्यक्रम सम्पन्न भएको छ । कार्यक्रममा कवि क्षेत्रीले आफ्ना नयाँ पुराना एकदर्जन कविता मार्फत् समसामयिक घटना र प्रवासको जीवनको चित्रण गरेका थिए ।", "paragraphs": ["११५ औँ लक्ष्मी जयन्तीको उपलक्ष्यमा गैर आवासीय नेपाली संघ कतार, अन्तर्राष्ट्रिय नेपाली साहित्य समाज कतार, नवोदित साहित्यिक वाचनालय कतार र सन्ध्या ग्रुप अलखोर संयुक्त रुपमा कविता वाचन कार्यक्रम आयोजना गरेका थिए ।", "कवि गजलकार एवं अनेसास कतारका अध्यक्ष लेख कार्कीको सभापतित्वमा सम्पन्न सो कार्यक्रममा गैर आवासीय नेपाली संघ कतारका अध्यक्ष रमेश भट्ट लगायत विभिन्न संघ संस्थाका प्रतिनिधिहरू उपस्थित थिए ।", "कार्यक्रमका सभापति कार्कीले विभिन्न देशमा कूटनीतिक जिम्मेवारी सम्हाल्दै पनि नेपाली भाषा साहित्यको सेवा गरिरहेका क्षेत्रीले नेपाली साहित्यका लागि महत्वपूर्ण योगदान दिएको बताए । यस्तै गैर आवासीय नेपाली संघ कतारका अध्यक्ष भट्टले साहित्यकार क्षेत्रीको एकल वाचनको कार्यक्रम राख्न पाउँदा आम कतारवासीलाई गर्व लागेको बताए ।क"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/krishu-chettri-18112023043834-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २, २०८०"},
{"link": "https://ekantipur.com/diaspora/2023/12/01/a-meeting-between-the-team-led-by-the-speaker-of-the-national-assembly-and-the-speaker-of-the-australian-parliament-38-15.html", "title": "राष्ट्रिय सभा अध्यक्ष नेतृत्वको टोली र अस्ट्रेलियाका सभामुखबीच भेट", "summary": "अस्ट्रेलिया — अस्ट्रेलिया भ्रमणमा आएको राष्ट्रिय सभाका अध्यक्ष गणेशप्रसाद तिमिल्सिना सहितको नेपाली टोलीले अस्ट्रेलियाका दुवै संसद्‌का प्रमुखसँग भेट गरेको छ । ", "paragraphs": ["नेपाली टोलीले बिहीबार अस्ट्रेलियास्थित सिनेटका अध्यक्ष सु लाइन्स र संसद्‌का सभामुख मिल्टन डिकसँग क्यानबेरास्थित संसद् भवनमा भेट गरेको हो । ", "अध्यक्ष तिमिल्सिना, अन्य प्रदेशका तीन सभामुख, चार उपसभामुख र राष्ट्रिय मुस्लिम आयोगका अध्यक्ष सहितको टोली गत सोमबारदेखि अस्ट्रेलियाको भ्रमणमा छ । क्यानबेरास्थित नेपाली दूतवाासद्वारा जारी विज्ञप्तिमा टोलीले अस्ट्रेलियाली सिनेटका अध्यक्ष लाइन्स र संघीय संसद्‌का सभामुख मिल्टन डिकसँग बिहीबार उच्चस्तरीय भेटवार्ता गरेको जनाएको छ । भेटका क्रममा दुई देशको संसदीय पद्धतिबारे अनुभव आदानप्रदान गर्नुका साथै दुई देशबीच रहेको आपसी सम्बन्ध संसदीयस्तरमा अझ प्रगाढ बनाउनेलगायत विषयमा छलफल भएको थियो ।", "सभामुख मिल्टनले हालै आफूले गरेको नेपाल भ्रमणको स्मरण गर्दै दुई देशबीचमा उच्चस्तरीय भेटवार्ताले द्विदेशीय सम्बन्ध अझ प्रगाढ हुने बताएका थिए । अस्ट्रेलिया आएपछि नेपाली टोलीले न्यु साउथ वेल्स राज्यका सिनेट अध्यक्ष बेन फ्रयाङ्गलिन तथा तल्लो संसद्‌का सभामुख ग्रेग पाइपरसँग भेट गरेका थियो । ", "यसैगरी टोलीले राजधानी अस्ट्रेलियन क्यापिटल टेरीटोरीका सभामुख जोय बर्कसँग समेत क्यानबेरामा भेटवार्ता गरेको थियो । भेटमा अस्ट्रेलियाका लागि नेपाली राजदूत कैलाशराज पोखरेलसमेत सहभागी थिए । ", "उच्चस्तरीय औपचारिक भेटमा आएका उनीहरुले भिक्टोरिया राज्यमा समेत भेटवार्ता गर्ने कार्यक्रम छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/meeting-1-01122023045515-1000x0.jpg&w=1000&h=0", "author": "नारायण खड्का", "author_link": "https://ekantipur.com/author/author-9772", "published_date": "मंसिर १५, २०८०"},
{"link": "https://ekantipur.com/diaspora/2023/11/23/tripartite-talks-on-ex-gurkha-issue-in-london-inconclusive-01-57.html", "title": "लन्डनमा भूतपूर्व गोर्खा मुद्दामा त्रिपक्षीय वार्ता निष्कर्षविहीन ", "summary": "लन्डन — भूपू गोर्खाहरुका माग सम्बोधन गर्न बेलायत र नेपाल सरकार तथा गोर्खा प्रतिनिधिबीचको बहुप्रतिक्षित वार्ता बिनानिष्कर्ष टुंगिएको छ ।  लन्डनस्थित बेलायती रक्षा मन्त्रालयमा बुधबार दिउँसो भएको वार्तामा गोर्खाहरूको प्रमुख माग समान पेन्सन एजेन्डामा कुनै सहमति बन्न सकेन । ", "paragraphs": ["पेन्सनबाहेक अन्य कल्याणकारी सुविधाजस्ता विषयमा छलफल बढी केन्द्रित भएको वार्ताका सहभागीले जनाएका छन् । वार्तामा सहभागी लन्डनस्थित नेपाली राजदूतावासकी नियोग उपप्रमुख रोशन खनालले बेलायत र नेपालबीच तेश्रो सरकारस्तरीय वार्ताबाट कुनै ठोस उपलब्धि हासिल नभएपछि अर्को वार्ता फेरि हुने जनाइन् । 'दुई पक्षबीच धेरै तर्क/वितर्क भए । तर, सहमति जुट्न नसकेपछि फेरि वार्तामा बस्ने निधो भएको छ,' खनालले कान्तिपुरसँग भनिन् । यद्यपि अर्को वार्ताको मिति तय हुन भने बाँकी छ । ", "झण्डै डेढ घण्टा चलेको वार्तामा गोर्खाहरूको प्रतिनिधित्व गर्दै सहभागी गोर्खा सत्याग्रह संघर्ष समितिका प्रमुख संयोजक कृष्णबहादुर राईले वार्ता सकारात्मक भए पनि निष्कर्षमा पुग्न नसकेको बताए । राईका अनुसार, वार्तामा बेलायतको नेतृत्व गरेका बेलायती रक्षा राज्यमन्त्री एन्ड्रयू मरिसनले गोर्खाहरूको पेन्सन सम्बन्धमा नेपालका तत्कालीन प्रधानमन्त्री केपी शर्मा ओलीले सन् २०१९ मा आफ्नो बेलायत भ्रमणका क्रममा सहमति जनाइसकेको तर्क गरेका थिए । लगत्तै नेपाल सरकारको तर्फबाट वार्ता नेतृत्व गरिरहेका बेलायतका लागि नेपाली राजदूत ज्ञानचन्द्र आचार्यले प्रतिवाद गर्दै नेपाल सरकारले त्यस्तो कुनै सहमति नगरेको जवाफ दिएका थिए । ", "'वास्तवमा बेलायती मन्त्रीलाई धेरै कुरामा अनभिज्ञता रहेछ', राईले भने, 'बेलायती पक्षबाट पेन्सनबारे अर्को वार्तामा विस्तृत छलफल गरौंला भन्ने आश्वासन आएको छ ।' वेलफेयरलगायत मुद्दामा भने बेलायत सकारात्मक भएको राईले उल्लेख गरे ।", "वार्तामा यसअघिका द्विपक्षीय समितिका बैठक तथा प्राविधिक तहमा भएका छलफलका आधारमा पेन्सन एवं कल्याणकारी सुविधाको प्रगति समीक्षा भएको दूतावासले जनाएको छ । बेलायती रक्षा मन्त्रालयले भूपू गोर्खाहरूले उठाएका धेरैजसो विषयमा आफ्नो धारणा प्रस्तुत गरिसकेपछि उक्त विषयमा नेपालको तर्फबाट राजदूत आचार्य एवं भूतपूर्व गोर्खा प्रतिनिधि जुदबहादुर गुरुङले ती विषयमा तर्कसहित प्रतिउत्तर दिएका थिए । ", "राजदूत आचार्यले नेपाल र संयुक्त अधिराज्यबीच रहिआएको ऐतिहासिक सम्बन्धलाई दृष्टिगत गर्दै यसको आधारस्तम्भको रुपमा रहेका भूपू गोर्खा मागका विषयमा दीर्घकालीन समाधान गर्न अनुरोध गरेका थिए ।", "उक्त वार्तामा परराष्ट्र मन्त्रालयका यूरोप अमेरिका महाशाखा प्रमुख गणेशप्रसाद ढकालले नेपाल सरकारको तर्फबाट परराष्ट्र मन्त्री नारायणप्रकाश साउदको सन्देशसहित भूपू गोर्खाका मागहरु शीघ्र सम्बोधन गर्ने विषयमा जोड दिए । यसपटक नसमेटिएका एवं थप अध्ययन गर्नुपर्ने विषयमा पुनः अर्को वार्तामा छलफल गर्ने सहमति भएको जनाइएको छ ।", "उक्त वार्तामा नेपाली राजदूतावासकी उप–नियोग प्रमुख रोशन खनाल, सैनिक सहचारी सहायक रथी रत्नबहादुर गोदार तथा भूतपूर्व गोर्खाहरुको तर्फबाट धर्मबहादुर तामाङ, कृष्णबहादुर राई एवं बेलायत सरकारको तर्फबाट रक्षा मन्त्रालय र अन्तर्गतका अधिकारीहरुको सहभागिता थियो । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/meeting-photo-23112023041620-1000x0.jpg&w=1000&h=0", "author": "नवीन पोखरेल", "author_link": "https://ekantipur.com/author/author-9099", "published_date": "मंसिर ७, २०८०"},
{"link": "https://ekantipur.com/diaspora/2023/11/26/leader-writer-honored-in-lucknow-12-06.html", "title": "नेता लेखक लखनऊमा सम्मानित ", "summary": "नयाँ दिल्ली — लखनऊ विश्वविद्यालयले नेपाली कांग्रेसका नेता एवं सांसद रमेश लेखकलाई सम्मान गरेको छ । विश्वविद्यालयले आफ्नो स्थापनाको १०३ औं वार्षिकोत्सवका अवसरमा नेता लेखकसहित उक्त विश्वविद्यालयमा अध्ययन गरेका ६ जना पूर्वविद्यार्थीहरुलाई सम्मान गरेको हो । ", "paragraphs": ["उक्त विश्विद्यालयबाट अध्ययन गरेर राजनीति, सरकारी सेवा, न्यायापालिका र पत्रकारिता क्षेत्रमा उच्च पहिचान र नाम स्थापित गरेका व्यक्तिहरुलाई सम्मान गरिएको हो । ", "लखनऊमा शनिबार आयोजित कार्यक्रममा केन्द्रीय शिक्षा राज्यमन्त्री अन्नपूर्ण देवीले उक्त विश्वविद्यालयका पूर्वविद्यार्थीहरु नेता लेखक, न्यायाधीश उताउ रहमान मसूदी, वरिष्ठ वैज्ञानिक डा. अश्वनी के सिंह, चार्टर्ड एकाउन्टेन्ट मुकेशकुमार शुक्ल, पत्रकार प्रतीक त्रिवेदी र वैज्ञानिक डा. ऋतु कारिक्ललाई सम्मान गरेकी हुन् । ", "नेपालबाट त्यहाँ अध्ययन गरेकाहरुमध्ये लेखक सम्मानित भएका हुन् । उनी सन् १९८३ देखि १९८९ सम्म त्यहाँ अध्ययन गरेका थिए । उनले कानुनमा स्नात्तक र इतिहासमा स्नातकोत्तर अध्ययन गरेका हुन् । ", "कार्यक्रमलाई सम्बोधन गर्दै लेखकले भारतको शैक्षिक विकासमा लखनऊ विश्वविद्यालयको ठूलो योगदान रहेको चर्चा गरेका थिए । उनले भारतमा मात्रै नभई विदेशमा समेत यस विश्वविद्यालयबाट शिक्षा हासिल गरेकाहरुले योगदान पुर्‍याएको उल्लखे गरे । ", "लखनऊ विश्वविद्यालय र नेपालको त्रिभुवन विश्वविद्यालय तथा राजर्षी जनक विश्वविद्यालयबीच शैक्षिक विकासमा सम्बन्धमा भएका द्विपक्षीय सम्झौताहरु कार्यान्वयनका लागि आफूले पहलकदमी गर्ने लेखकको भनाइ थियो । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/img-20231125-wa0001-26112023122657-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर १०, २०८०"},
{"link": "https://ekantipur.com/diaspora/2023/12/05/new-immigration-rules-in-the-uk-tightening-work-permits-and-student-visas-44-32.html", "title": "बेलायतमा नयाँ अध्यागमन नियम : वर्क परमिट र विद्यार्थी भिसामा कडाइ", "summary": "लन्डन — आमचुनाव हुन झन्डै एक वर्ष बाँकी रहँदा बेलायत सरकारले अध्यागमनसम्बन्धी नियम थप कडा बनाउने घोषणा गरेको छ ।गृहमन्त्री जेम्स क्लेभर्लीले सोमबार अपरान्ह बेलायती संसद्‌मा घोषणा गरेको पाँच बुँदे परिवर्तनले मुख्यतः वर्क  परमिट र विद्यार्थी रुटमा बेलायत आउने आप्रवासी प्रत्यक्ष प्रभावित हुने जानकारहरुले टिप्पणी गरेका छन् । ", "paragraphs": ["मन्त्री क्लेभर्लीको घोषणाअनुसार आउँदो वसन्त ऋतुदेखि बेलायत आउन चाहने दक्ष कामदारले वर्क परमिट रुटको भिसा लिन वार्षिक तलब कम्तीमा ३८ हजार ७ सय पाउन्ड हुनुपर्नेछ ।", "यसअघि २६ हजार २ सय पाउन्डको तलब थ्रेसहोल्डमा व्यापक वृद्धि गरिएको हो । सरकारले तोकेबमोजिमको तलब पाउने कामदार निकै कम हुन्छन् । नेपालीको हकमा पनि अपवादबाहेक प्राय सबैको आय न्यून छ । ", "नयाँ नियम डिपेन्डेन्टहरुको सवालमा निकै कठोर देखिएको छ । पारिवारिक भिसाअन्तर्गत आफ्नो श्रीमान्, श्रीमती वा छोराछोरीलाई डिपेन्डेन्टका रुपमा बेलायत ल्याउन पनि वार्षिक तलब कम्तीमा ३८ हजार ७ सय पाउन्ड हुनुपर्नेछ । जुन ‘थ्रेसहोल्ड’ यसअघि १८ हजार ६ सय पाउन्ड मात्र थियो । यो मापदण्ड विदेशी आप्रवासीहरुलाई मात्र नभई सबैलाई लागू हुनेछ। ", "त्यस्तै, 'हेल्थ एण्ड केयर वर्कर' का रुपमा वर्क परमिटमा आउनेहरुले अब कुनै डिपेन्डेन्ट ल्याउन पाउने छैनन्। गृहमन्त्रीले हेल्थ एण्ड केयर भिसामा वर्षौंदेखि दुरुपयोग भइरहेको बताएका छन् । ", "विदेशी विद्यार्थीहरुले (पोष्ट ग्रयाजुएट रिसर्च कोर्सबाहेक) पनि आगामी जनवरीदेखि डिपेन्डेन्ट ल्याउन नपाउने नियम यसअघि नै सार्वजनिक भइसकेको छ। विद्यार्थी भिसामा हुनेहरुले आफ्नो अध्ययन पूरा नभएसम्म वर्क परमिट रुटमा जान पनि पाइने छैन।", "विदेशी आप्रवासीहरुले बेलायतको स्वास्थ्य सेवा प्रयोग गरेवापत लिइने ‘हेल्थ सर्चार्ज’ मा पनि भारी बृद्धि गर्दै यसअघिको वार्षिक ६ सय २४ पाउन्ड बढाएर वार्षिक १ हजार ३५ पाउन्ड पुर्‍याइएको छ । ", "गत वर्ष विदेशी विद्यार्थी लगायत बेलायत आउने आप्रवासीहरुको संख्या ७ लाख ४५,००० पुगेको समाचार प्रकाशित भएपछि सरकार आफ्नै पार्टीका सांसदहरुको दबाबमा परेको थियो । गृहमन्त्री क्लेभर्लीले नयाँ नियमहरु लागू भएपछि काम गर्न वा पढ्न बेलायत आउने मानिसहरुको संख्या ३ लाख जतिले घट्न सक्ने दाबी गरेका छन्। ", "सांसदहरूलाई सम्बोधन गर्दै गृहमन्त्रीले संसद्‌मा भनेका छन्, 'अब त अति भइसक्यो । बेलायतमा बसाइँसराइ घट्न आवश्यक छ । अध्यागमन नीति निष्पक्ष, कानूनी र दिगो हुनुपर्छ ।'", "परिवर्तित नियमले वर्क परमिट र विद्यार्थी रुटमा बेलायत आउने नेपालीहरुलाई पनि प्रत्यक्ष असर पार्ने देखिएको छ । वर्क परमिट भिसा सम्बन्धी काम गर्ने कम्पनी भिजा क्वेष्टका निर्देशक, अध्यागमन सल्लाहकार तथा रेष्टुरेन्ट व्यवसायी विष्णु खरेलको बुझाइमा यो बेलायत सरकारले चुनाव अघि आप्रवासी नियन्त्रण गर्न ल्याएको रणनीति हो । ", "'म एउटा व्यवसायी पनि हुँ । सरकारले तोकेको तलब दिएर कसले कामदार ल्याउन सक्छ ?' खरेलले प्रश्न गरे, 'यो नियम बमोजिम रोजगारदातालाई कुनै पनि कोणबाट फाइदा छैन । एउटा व्यवसायीले आफ्नो मुनाफा पनि हेर्ने भएकाले यही नियममा रहेर अब बाहिरबाट कामदार ल्याउन ढोका बन्द भएको छ ।' यसले कालान्तरमा बेलायती अर्थतन्त्रमा समेत असर पर्न सक्ने उनको भनाइ छ ।", "उता, अध्यागमन सोलिसिटर राजु थापा आफ्नो परिवार ल्याउन नदिने भन्ने नियम मानवअधिकार विपरित भएको बताउँछन् । ", "यसैबीच, अहिले बेलायत पढ्न आउने नेपाली विद्यार्थीको संख्या पनि बढेको छ । बेलायतको गृह मन्त्रालयले गत नोभेम्बर २३ मा जारी गरेको तथ्यांकअनुसार सन् २०२२ को तुलनामा सन् २०२३ मा नेपालबाट बेलायत अध्ययनका लागि आउने विद्यार्थीहरूको संख्या झण्डै दुई गुणा बढेको छ ।", "तथ्यांकअनुसार सन् २०२२ को पहिलो त्रैमासिकदेखि तेस्रो त्रैमासिकसम्ममा ३ हजार ३६३ विद्यार्थीले बेलायतको भिसा पाएका थिए । ", "सन् २०२३ को सोही अवधिमा बेलायतको भिसा पाउने नेपाली विद्यार्थीहरूको संख्या ६ हजार ५४७ पुगेको छ जुन सन् २०२२ को तुलनामा करिब ९८ प्रतिशतले बढी छ । यी दुई वर्षमा बेलायत आउने विद्यार्थीको संख्यामा सबैभन्दा वृद्धि हुने मुलुक नेपाल हो ।", "विद्यार्थी एकैचोटी ओइरिँदा अहिले बेलायमा काम र बस्ने कोठा समेत अभाव हुन थालेको छ । कयौं नेपाली विद्यार्थीले महिनौं काम नपाएर संकट बेहोरेका छन् । अन्तर्राष्ट्रिय विद्यार्थी आगमन बढेसँगै कोठा भाडा समेत अकासिएको विद्यार्थी बताउँछन् । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/uk-boarder-05122023100111-1000x0.jpg&w=1000&h=0", "author": "नवीन पोखरेल", "author_link": "https://ekantipur.com/author/author-9099", "published_date": "मंसिर १९, २०८०"},
{"link": "https://ekantipur.com/diaspora/2023/12/06/thamsuhangs-solo-poetry-recital-in-hong-kong-17-41.html", "title": "हङकङमा थाम्सुहाङको एकल कविता वाचन", "summary": "हङकङ — हङकङमा कवि प्रकाश थाम्सुहाङको एकल कवितावाचन सम्पन्न भएको छ । थाम्सुहाङले समकालीन नेपाली कविता र हङकङको नेपाली साहित्यमाथि धारणा राख्दै आधा दर्जन कविता वाचन गरेका थिए ।", "paragraphs": ["व्यस्त समयका बाबजूद हङकङवासी नेपाली साहित्यकारहरुको सक्रिय लेखनले नेपाली साहित्यमा महत्वपूर्ण योगदान पुर्याइरहेको उनले बताए । उनले भने, 'विभिन्न साहित्यिक अभियानहरुको ऐतिहासिक विरासतलाई निरन्तरता दिइरहेका हङकङवासी नेपाली साहित्यकारहरुको सिर्जनामा अब्बल दर्जाको चिन्तनशीलता पनि पाइन्छ ।' कार्यक्रममा हङकङवासी कविहरु शरण सुब्बा, जुनु दिव्या राना, जानु काम्बाङ लिम्बू, भुपेन्द्र चेम्जोङ, खुशी थुलुङ र देवेन्द्र खेरेसले पनि कवितावाचन गरेका थिए । ", "कवि प्रकाश थाम्सुहाङको कवितामाथि हङकङवासी साहित्यकार प्रदीप कन्दङ्वाले समालोचनात्मक टिप्पणी राखेका थिए । कार्यक्रममा कवि थाम्सुहाङलाई आठ हजार हङकङ डलरसहित सम्मान गरिएको थियो । ", " बगैंचा सञ्चारको आयोजनामा हङकङको जोर्डनस्थित बगैंचा रेस्टुरेन्टमा गत सोमबार आयोजित कार्यक्रमको व्यवस्थापन बीएस एकेडेमीले गरेको हो बगैंचा संचारका निर्देशक धीरजकुमार राईको अध्यक्षतामा सम्पन्न कार्यक्रमका अग्रज कवि नरेश सुनुवार, हङकङ साझा शृङ्खलाका संयोजक रमण गुरुङ, थाम्सुहाङ सेवा समाजका केन्द्रीय अध्यक्ष भवेन्द्र थाम्सुहाङ र समाजसेवी शोभा राना राई लगायत उपस्थित थिए ।", "पचासको दशकदेखि लेखनयात्रामा निरन्तर रहेका थाम्सुहाङको 'पालामको मुर्छना' कवितासङ्ग्रह प्रकाशित छ । उनको हालै निबन्धसङ्ग्रह 'शब्दथुम' सार्वजनिक भएको छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/4054269642597465404443773286803192713949012n-06122023103941-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २०, २०८०"},
{"link": "https://ekantipur.com/news/2023/12/13/all-the-seven-provinces-will-put-pressure-on-the-union-in-making-the-law-18-33.html", "title": "कानुन निर्माणमा संघलाई सातै प्रदेशले दबाब दिने", "summary": "काठमाडौं — संघीयता कार्यान्वयनमा संघीय संसद् र सरकारले उदासीनता देखाएको भन्दै सातै प्रदेश सरकारले दबाब दिने भएका छन् । प्रदेश सरकारहरूले निजामती सेवा, प्रहरी समायोजनसम्बन्धी कानुन निर्माण नगरे सिंहदरबारमा धर्ना दिने चेतावनीसमेत दिएका छन् ।", "paragraphs": ["संविधानले व्यवस्था गरेअनुसार संघले कानुन नबनाए संघर्ष गर्ने मधेश सरकारले चेतावनी दिएको छ । मुख्यमन्त्री सरोजकुमार यादवसहित मन्त्रीहरूले प्रधानमन्त्री पुष्पकमल दाहाललाई सोमबार भेटेर आवश्यक कानुन निर्माण प्रक्रिया अघि नबढाए सिंहदरबारमा धर्ना दिने चेतावनी दिएका हुन् । मुख्यमन्त्रीहरूले संघीयता कार्यान्वयनका लागि पुस दोस्रो साता हेटौंडामा बैठक गरी संघीय सरकारलाई दबाब दिने तयारी गरेका छन् ।", "संघले प्रदेशलाई आवश्यक पर्ने निजामती कर्मचारी समायोजन, प्रहरी समायोजनलगायत करिब ४० कानुन नबन्दा प्रदेश सरकारले प्रभावकारी काम गर्न नसकेको सातै प्रदेश सरकारको भनाइ छ । प्रमुख राजनीतिक दल संसद् र सरकारमा भए पनि संघीयता कार्यान्वयनमा उदासीन देखिएको भन्दै मुख्यमन्त्रीहरू संघर्षमा उत्रने मनस्थितिमा पुगेका हुन् । प्रहरी कर्मचारी समायोजन ऐन २०७६ माघमा जारी भए पनि नियमावली नबन्दा कार्यान्वयन हुन सकेको छैन । नेपाल प्रहरीको संघीय संरचनाअनुसार ऐन नबन्दा समायोजन प्रक्रिया अवरुद्ध भएको छ । ", "संघीय कर्मचारी सेवा विधेयक मन्त्रिपरिषद्ले पारित गरिसकेको र आगामी संसद् अधिवेशनमा पेस गर्ने तयारीमा छ । संघीय प्रहरी ऐनसम्बन्धी मस्यौदा अर्थ मन्त्रालयमा छलफलकै क्रममा छ । उपप्रधान तथा गृहमन्त्री नारायणकाजी श्रेष्ठले प्रहरी समायोजनका लागि संघीय प्रहरी ऐनलाई अझै स्पष्ट गरी अघि बढाउन गृहकार्य भइरहेको जानकारी दिए । ‘संघीय प्रहरी ऐन निर्माणका लागि अर्थ मन्त्रालयसँग छलफल हुँदै छ । टुंगिएपछि कानुन मन्त्रालयको सहमति लिएर अघि बढाउँछौं,’ भने, ‘प्रहरी समायोजन ढिला गर्नु हुँदैन भन्नेमा गम्भीर छौं । प्रमुख राजनीतिक दल, प्रदेश सरकारसँग सहमति लिएर अघि बढाउँछौं ।’ उनले संघीयता कार्यान्वयनका लागि प्रदेश सरकारहरूले उठाएका विषयमा संघीय सरकार प्रतिबद्ध रहेको बताए ।", "सरकारका प्रवक्ता एवं सञ्चार तथा प्रविधिमन्त्री रेखा शर्माले निजामती सेवा ऐन मन्त्रिपरिषद्ले पारित गरिसकेकाले आगामी संसद् अधिवेशनमा पेस हुने बताइन् । ‘तीनै तहका सरकारका काम प्रभावकारी भए संघीयता कार्यान्वयन छिटो हुन्छ । सरकारले आवश्यक कानुन निर्माणलाई तीव्रता दिइनेछ,’ उनले भनिन्, ‘आगामी संसद् अधिवेशनमा संघीयतासम्बन्धी आवश्यक कानुन निर्माण हुनेमा सरकार प्रतिबद्ध छ ।’ उनले प्रधानमन्त्री दाहालले अन्य दलसँग छलफल गरेर सहमति गरिने बताइन् ।", "कोशी प्रदेशका मुख्यमन्त्री केदार कार्कीले प्रमुख राजनीतिक दल संघीयता कार्यान्वयनमा उदासीन देखिएको आरोप लगाउँदै उनीहरू अझै पनि केन्द्रीकृत मानसिकतामा रहेको बताए । उनले कानुन निर्माणका लागि बाटो खोलिदिन सातै प्रदेश सरकारले संघीय संसद् र सरकारलाई दबाब दिने तयारी गरेको बताए । ‘संविधानले व्यवस्था गरेको प्रदेश सरकार किन प्रभावकारी रूपमा कार्यान्वयन भएन ? यसको जवाफ संघीय संसद् र सरकारले दिनुपर्छ,’ उनले भने, ‘प्रमुख राजनीतिक दलले संघमा आवश्यक कानुन निर्माण नगरी अधिकार आफैंले राख्न चाहेको देखिन्छ ।’ उनले कोशी प्रदेश संसद्बाट संघसँग ‘समन्वय र संघर्ष’ गर्ने प्रस्ताव पारित गरेको प्रसंग पनि उल्लेख गरे । कोशीले निजामती सेवा ऐन सोमबार नै पारित गरेकाले आवश्यक कर्मचारी नियुक्ति प्रक्रिया अघि बढाउने मुख्यमन्त्री कार्कीले बताए ।", "वाग्मतीका मुख्यमन्त्री शालिकराम जम्कट्टेलले संघले कानुन निर्माणमा ढिलासुस्ती गरेकाले त्यसलाई अघि बढाउन दबाब दिने गरी सातै प्रदेश सरकार सहमत भएको बताए । ‘पुसको दोस्रो साता मुख्यमन्त्रीको बैठक गरी साझा कार्यक्रम बनाउने तयारीमा छौं । अहिले प्रदेशको हात बाँधेजस्तो भएको छ,’ उनले भने, ‘प्रदेशसँग आफ्नो प्रहरी र कर्मचारी भए मात्र सोचेअनुसार काम गर्न सकिन्छ ।’ ", "प्रदेशको आफ्ना आवश्यक प्रहरी र कर्मचारी नहुँदा जाजरकोट भूकम्पका पीडितलाई राहत, उद्धारको काममा समस्या आएको कर्णालीका मुख्यमन्त्री राजकुमार शर्माले बताए । ‘भूकम्पपछि प्रदेश सरकारले उद्धार र राहतमा समस्या भोग्नुपर्‍यो । आफ्नो प्रहरी, प्रशासन र कर्मचारी भएको भए योभन्दा छिटो काम गर्न सकिन्थ्यो,’ उनले भने, ‘त्यसकारण प्रदेशलाई बलियो बनाउने हो भने विशेषगरी प्रहरी र कर्मचारी ऐन छिटो बनाउनुपर्छ ।’ उनले प्रदेशलाई अधिकार दिएर बलियो बनाए मात्र संघीयता बलियो हुने बताए । सुदूरपश्चिमका मुख्यमन्त्री कमलबहादुर शाहले प्रधानमन्त्री, दलका नेतालाई तीन तहका सरकारको अधिकार बाँडफाँटका लागि आवश्यक कानुन बनाउन पटकपटक ध्यानाकर्षण गराएको सुनाए । ‘आवश्वासन आउँछ तर त्यससम्बन्धी कानुन बन्न सकेको छैन,’ उनले भने । ", "सोमबार मधेश मुख्यमन्त्री यादवसहित प्रधानमन्त्रीलाई भेटेका यातायातमन्त्री चन्दन सिंहले संघीयता कार्यान्वयनका सम्बन्धमा छ बुँदे माग राखेको बताए । भने, ‘माग सुनवाइ भएन भने संघर्ष गर्ने तयारी गरेका छौं ।’ उनले मधेश प्रदेश संसद्मा रहेका सबै दलले संघीयता कार्यान्वयनसम्बन्धी संकल्प प्रस्ताव पारित गरेको बताए । सातै प्रदेशका गृहमन्त्रीले प्रधानमन्त्री र उपप्रधान तथा गृहमन्त्री श्रेष्ठलाई दुई साता काठमाडौंमा भेटेर आवश्यक कानुन बनाउन ध्यानाकर्षण पत्र बुझाएका थिए ।", "‘प्रदेशप्रति जवाफदेही हुने प्रहरी, कर्मचारी पूर्ति नभएसम्म देखिने गरी काम गर्न कठिन छ,’ वाग्मती आन्तरिक मामिला तथा कानुनमन्त्री गंगानारायण श्रेष्ठले भने । प्रधानमन्त्री दाहालले मधेश सरकारका मुख्यमन्त्री र मन्त्रीहरूसँग आफू नै सबभन्दा बढी संघीयता पक्षधर भएको दाबी गरे । भने, ‘अहिले पनि संघीय कानुनहरू समयमै निर्माण गर्न निरन्तर पहल गरिरहेको छु । तपाईंहरूले पहल बढाउनुस् ।’ मधेश प्रदेश सरकारलाई प्रधानमन्त्रीले संघर्षका कार्यक्रम थाती राखेर कानुन पारित गर्नका लागि सघाउन आग्रह गरे । ", "राष्ट्रिय सभाका सांसद एवं संघीयता विज्ञ खिमलाल देवकोटाले संघीय सरकारले प्रदेश र स्थानीय सरकारको अभिभावकको भूमिका खेल्नुपर्नेमा संविधानले दिएको अधिकारसमेत केन्द्रीकृत गरेको बताए । ‘संघीयता मेरुदण्ड हो, जुन बलियो भयो भने मात्र यो व्यवस्था मजबुत हुन्छ,’ उनले भने, ‘प्रमुख नेताहरू मुखले संघीयता भन्ने तर व्यवहारमा अधिकार नियन्त्रण गर्ने पक्षमा देखिए । आफू काम नगर्ने अनि एकअर्कालाई आरोप लगाएर संघीयता बलियो हुन्छ ?’", "एमाले अध्यक्ष केपी ओलीको २०७४ पछिको सरकारले संघीयता कार्यान्वयनसम्बन्धी विधेयक अघि नबढाएको आरोप कांग्रेस, माओवादीले लगाएका थिए । हाल प्रतिपक्ष एमालेले गठबन्धनले यसमा चासो नदेखाएको आरोप लगाउँदै आएको छ । गत भदौमा संघीयता कार्यान्वयनसम्बन्धी अध्ययन प्रतिवेदनले संविधान कार्यान्वयनसँग जोडिएका चार दर्जन बढी कानुन बन्नुपर्ने औंल्याएको थियो । ", "प्रतिवेदनमा कम्तीमा १ सय ८१ वटा कानुनहरू तर्जुमा गर्नुपर्नेमा संघले १ सय ५१, प्रदेशले २४ र स्थानीय तहले ६ वटा कानुन बनाउनुपर्ने थियो । संघको क्षेत्राधिकारका १ सय ५१ मध्ये ४० वटा कानुनहरू जारी हुन बाँकी रहेको देखिएको उल्लेख छ । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/pradesh-2552023034137-1000x01-13122023023502-1000x0.jpg&w=1000&h=0", "author": "गंगा बीसी", "author_link": "https://ekantipur.com/author/author-8861", "published_date": "मंसिर २७, २०८०"},
{"link": "https://ekantipur.com/diaspora/2023/12/03/announcing-the-winners-of-the-vidyavaridhi-sodhganth-award-established-in-the-name-of-suvedi-at-the-university-of-oxford-21-35.html", "title": "अक्सफोर्ड विश्वविद्यालयमा सूवेदीको नाममा स्थापित विद्यावारिधि शोधग्रन्थ पुरस्कारका विजेता घोषणा", "summary": "लण्डन — अक्सफोर्ड विश्वविद्यालयले प्राध्यापक सूर्यप्रसाद सुवेदीको नाममा स्थापित विद्यावारिधिको सर्वोत्कृष्ट शोधग्रन्थलाई प्रदान गरिने वार्षिक पुरस्कारका विजेता घोषणा गरेको छ।  ", "paragraphs": ["घोषणा अनुसार यो वर्षको पुरष्कार डा. जेसन ब्रिकहीललाई ‘दक्षिण अफ्रीकाको न्याय सम्पादनमा रणनीतिक मुद्दाहरूको भूमिका’ भन्ने विषयमा केन्द्रित उनको विद्यावारिधिको शोधग्रन्थका लागि प्रदान गरिएको हो । डा. ब्रिकहीलको उक्त शोधग्रन्थ यो वर्षको अक्सफोर्ड विश्वविद्यालयको कानून संकायको सर्वोत्कृष्ट शोधग्रन्थमा छनौट भएको थियो । ", "अक्सफोर्ड विश्वविद्यालयवाट विद्यावारिधि गरेका प्राध्यापक सुवेदीलाई उक्त विश्वविद्यालयले सन् २०१९ मा प्राज्ञिक क्षेत्रको सर्वोच्च उपाधि महाविद्यावारिधि प्रदान गरेको थियो र सन् २०२० मा प्राध्यापक सुवेदीको नाममा उक्त वार्षिक पुरस्कार स्थापना गरेको थियो। ", "प्राध्यापक सुवेदी बेलायतको लिड्स विश्वविद्यालयमा अन्तर्राष्ट्रिय कानूनका प्राध्यापक र बेलायतका ब्यारिष्टर तथा केसी हुन् । उनले अन्तरराष्ट्रिय कानूनका प्राय: सबै आयाममा १२ वटा विश्वस्तरका ग्रन्थ र ६० भन्दा बढी अनुसन्धात्मक लेख संसारका ख्यातिप्राप्त जर्नलहरुमा प्रकाशित गरेका छन् । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/surya-subedi-03122023085727-1000x0.jpg&w=1000&h=0", "author": "नविन पोखरेल", "author_link": "https://ekantipur.com/author/author-9682", "published_date": "मंसिर १७, २०८०"},
{"link": "https://ekantipur.com/news/2023/12/13/the-presidents-dissatisfaction-with-the-resignation-and-recommendation-of-the-secretary-general-of-the-parliament-30-49.html", "title": "संसद् महासचिवको राजीनामा र सिफारिसमा राष्ट्रपतिको असन्तुष्टि", "summary": "काठमाडौँ — संघीय संसद्को महासचिवबाट भरतराज गौतमले दिएको राजीनामा र सो पदमा प्रतिनिधिसभा सचिव पद्मप्रसाद पाण्डेयको नियुक्ति सिफारिस विवादमा परेको छ । महासचिवमा पाण्डेयलाई सभामुख देवराज घिमिरे र राष्ट्रिय सभा अध्यक्ष गणेशप्रसाद तिमिल्सिनाले प्रक्रिया नपुर्‍याई सिफारिस गरेको भन्दै राष्ट्रपति कार्यालयले अध्ययनका क्रममा राखिदिएको छ । ", "paragraphs": ["सभामुख घिमिरे र अध्यक्ष तिमिल्सिनाले महासचिवमा पाण्डेयलाई सिफारिस गरेको पत्र राष्ट्रपति रामचन्द्र पौडेललाई बुझाएका थिए । गौतमले राजीनामा गरेको सूचना जारी नहुँदै संसद् सचिवालयले नयाँ सिफारिस गरेको, सिफारिस गरिएका व्यक्ति हाल पदमै रहेको र त्यसलाई नियमित प्रक्रियामा पठाउनुको सट्टा सभामुख र अध्यक्षले नै बोकेर आएको भन्दै राष्ट्रपति कार्यालयले अध्ययन गर्नुपर्ने ठहर गरेको स्रोतको भनाइ छ ।", "महासचिव गौतमले राजीनामा दिएको र उक्त पद रिक्त भएको जानकारी राष्ट्रपति कार्यालयले संसद् सचिवालयलाई दिन नपाउँदै सभामुख र अध्यक्ष नयाँ महासचिवको नाम बोकेर शीतल निवास पुग्नुको हतारोलाई लिएर पनि प्रश्न उठेका छन् । महासचिव गौतमको राजीनामा स्वीकृत नभई संसद् सचिवालयले प्रतिनिधिसभाका सचिव पाण्डेयलाई महासचिवमा सिफारिस गरेको हो ।", "‘एकातिर महासचिवको पद खाली नहुने, अर्कोतिर महासचिवमा बहाल सचिव पाण्डेयको नाम सिफारिस गर्दाको प्रक्रिया नै मिलेको छैन,’ संसद्का एक अधिकारीले भने, ‘संसद्को महासचिव सचिवबाट बढुवा हुने पद होइन । हालका सचिवलाई महासचिव बनाउने हो भने सचिवबाट राजीनामा गराएर मात्रै सिफारिस गर्नुपर्ने हुन्छ । यसमा सभामुख र राष्ट्रिय सभा अध्यक्ष चुकेका छन् । सायद यो प्रस्ताव राष्ट्रपतिले फर्काइदिनेछन् ।’ ", "राष्ट्रपति रामचन्द्र पौडेलका प्रेस सल्लाहकार किरण पोखरेलले यो विषय हाल अध्ययनका क्रममा मात्रै रहेको बताए । ‘रित पूरा भएको नदेखिएकाले अध्ययन भइरहेको छ,’ उनले भने । महासचिवमा पाण्डेयको नियुक्तिको विषयमा के भइरहेको छ भन्नेबारे सभामुख घिमिरेले मंगलबार राष्ट्रपति पौडेलसँग कुराकानी गर्ने प्रयास गरेका थिए । तर, मंगलबार साँझसम्म उक्त विषयमा कुराकानी नभएको सभामुखका प्रेस सल्लाहकार शेखर अधिकारीले जानकारी दिए । महासचिव नियुक्तिमा समय लाग्ने अवस्था आएमा कार्यवाहक तोक्ने तयारी भइरहेको अधिकारीको भनाइ छ ।", "महासचिव गौतमले आइतबार राष्ट्रपतिलाई राजीनामा बुझाए पनि स्वीकृतसम्बन्धी सूचना राष्ट्रपति कार्यालयले मंगलबारसम्म जारी गरेको छैन । संसद् सचिवालयका प्रवक्ता एकराम गिरीका अनुसार नयाँ महासचिव नियुक्तिको जानकारी राष्ट्रपति कार्यालयबाट मंगलबारसम्म संसद्मा पनि पुगेको छैन । गौतमले राजीनामा गरेर हिँडेको र नयाँ महासचिव नियुक्ति नहुँदा संसद् सचिवालय सञ्चालनमा प्राविधिक समस्या आउने भएकाले कार्यवाहक महासचिवमा पाण्डेयलाई तोक्ने तयारी भइरहेको सभामुखका प्रेस सल्लाहकार अधिकारीले बताए । ", "संसद् दिवस, प्रशासनिक काम, लोक सेवा आयोगबाट संसद्का लागि आएका कर्मचारीको नियुक्तिलगायतका काम गर्नका लागि पनि महासचिव चाहिने र नियुक्त हुन नसकेको अवस्थामा कार्यवाहक तोक्ने तयारी भइरहेको उनको भनाइ छ । ", "प्रतिनिधिसभा नियमावली, २०७९ अनुसार सभामुखले प्रतिनिधिसभा र राष्ट्रिय सभा वा सचिवालय सचिवमध्येबाट एक जनालाई महासचिवको काम गर्नका लागि राष्ट्रिय सभा अध्यक्षसँगको परामर्शमा तोक्न सक्ने व्यवस्था छ । नियमावलीको दफा २ (ढ) मा भनिएको छ, ‘महासचिव भन्नाले नेपालको संविधानको धारा १०६ को उपधारा (१) बमोजिम नियुक्त संघीय संसद्को महासचिव सम्झनुपर्छ र सो शब्दले महासचिव अनुपस्थित रहेको अवस्थामा महासचिवको काम गर्न सभामुखले राष्ट्रिय सभाका अध्यक्षको परामर्शमा तोकेको सचिव वा सचिवालय सचिवलाई समेत जनाउँछ ।’ वरीयतामा सबैभन्दा माथि हुने भएकाले प्रतिनिधिसभा सचिवलाई नै कार्यवाहक महासचिवको जिम्मेवारी दिने अभ्यास संसद्मा छ ।", "महासचिवमा पाण्डेयको सिफारिस प्रक्रिया र उनको संसद्सम्बन्धी अनुभवलाई लिएरसमेत प्रश्न उठेको छ । संसद्का उच्च पदस्थ कर्मचारीहरूले त महासचिव सिफारिस हुँदा आफ्नो दाबी प्रस्तुत गर्न नपाएको, जानकारीसम्म नदिइएको भन्दै असन्तुष्टि जाहेर गरेका छन् । पाण्डेय नायब महान्यायाधिवक्ता पदमा कार्यरत रहेको अवस्थामा प्रतिनिधिसभा सचिवमा नियुक्त भएका थिए । यसअघि संसद्मा लामो समय काम गरेका अधिकारीहरूलाई नै महासचिव नियुक्त गरिएको थियो । महासचिवबाट राजीनामा दिएका गौतम २०५२ सालमा संसद् सेवामा प्रवेश गरेका हुन् । उनी तल्लो तहबाट संसद् सेवा प्रवेश गरेर महासचिवको जिम्मेवारीमा पुगेका थिए । त्यसअघिका महासचिव मनोहरप्रसाद भट्टराई पनि शाखा अधिकृतबाट संसद् सेवा प्रवेश गरेर उक्त पदमा पुगेका हुन् । ", "संविधानविद् विपिन अधिकारीले संसद् सञ्चालनका लागि अनुभवी व्यक्ति चाहिने बताए । महासचिवमा सिफारिस भएका पाण्डेयसँग कानुन र व्यवस्थाबारे दह्रो ज्ञान भए पनि संसदीय अभ्यासको जानकारी छोटो रहेको उनको भनाइ छ । ‘हामीकहाँ बेग्लै संसद् सेवा छ । आन्तरिक रूपमा बिस्तारै प्रमोसन हुँदै क्षमताका आधारमा माथिसम्म पुगेका मान्छे पनि छन्,’ उनले भने, ‘महासचिवले राजीनामा दिनुभयो, त्यो अप्रत्याशित छ । उहाँलाई व्यावसायिक रूपमा काम गर्न नदिइएको र विभिन्न पक्षहरूबाट अराजनीतिक हिसाबले दबाब दिएर यस्तो र उस्तो गरिदेऊ भनेको सुनिन्छ । ", "महासचिवजस्तो व्यक्ति राजनीतिक रूपमा कतै ढल्किए भने संसदीय अभ्यासबारे ख्याल गर्नुपर्ने हुन्छ ।’ महासचिवको राजीनामा र नयाँ नियुक्तिमा राष्ट्रपति कार्यालयले राखेको चासो सही रहेको संविधानविद् अधिकारीको भनाइ छ । ‘महासचिव नियुक्तिका विषयमा राष्ट्रपति कार्यालयको जिज्ञासा सही छ । राजीनामा स्वीकृत नभई नयाँ नियुक्तिको सिफारिस आएको छ, यो किन भयो भन्ने प्रक्रियाको प्रश्न उठ्छ,’ उनले भने ।", "संसद्को कर्मचारीतन्त्रमा सभामुख र अध्यक्षले राजनीतिक हस्तक्षेप गरेको भन्दै असन्तुष्टि बढेको छ । संसद् सचिवालयका एक उच्च पदस्थ अधिकारीले भने, ‘कुनै पनि सार्वजनिक पद धारण गर्ने व्यक्ति चयन गर्दा त्यो पदका लागि योग्य कुनै पनि नेपाली नागरिकले प्रतिस्पर्धा गर्न पाउनुपर्छ । संवैधानिक परिषद्ले त रोस्टर निकाल्न लागेको छ भने संसद्को महासचिव हुनका लागि ५ वर्षको भिजन प्रस्तुत गर्नॅपर्दैन ।’ महासचिव सिफारिस गर्दा सभामुख र अध्यक्षले स्वकीय सचिव नियुक्तिमा जस्तो व्यवहार गरेको ती अधिकारीको भनाइ छ । ‘दशकभन्दा बढी संसद्मा काम गरेका योग्य अधिकारीलाई जानकारीसम्म छैन तर ७ महिनाअगाडि अन्य सेवाबाट आएकालाई गुपचुप महासचिव सिफारिस गरेको सुनियो,’ उनले भने । ", "२०८१ भदौ ३ मा कार्यकाल सकिन लागेका महासचिव गौतमलाई राजीनामा गराएर पाण्डेयको सिफारिस गरिएको हो । संवैधानिक व्यवस्थाअनुसार सभामुख र राष्ट्रिय सभाको संयुक्त सिफारिसमा राष्ट्रपतिले संघीय संसद्को महासचिव नियुक्त गर्नॅपर्छ । महान्यायाधिवक्ताको कार्यालयमा सचिवसरहको पद नायब महान्यायाधिवक्तामा कार्यरत पाण्डेयलाई प्रतिनिधिसभा सचिवमा नियुक्ति दिइएको हो । ", "कांग्रेस प्रमुख सचेतक रमेश लेखकले महासचिवबाट गौतमको राजीनामा र तत्कालै सभामुख र अध्यक्षबाट भएको नयाँ महासचिव सिफारिसलाई गम्भीर रूपमा लिएको बताए । ‘महासचिवको राजीनामा र नयाँ सिफारिसका गतिविधि प्रथम दृष्टिमा हेर्दा अप्रत्याशित, अस्वाभाविक र असामयिक देखिएका छन् । यसको पूरै अन्तर्यमा गएर गम्भीरतापूर्वक हेरेपछि धारणा बनाउँछौं,’ उनले भने । ", "सरकारको नेतृत्व गरिरहेको माओवादीका मुख्य सचेतक हितराज पाण्डेले संसद्को महासचिवको राजीनामा र नयाँ नियुक्ति सिफारिसको जानकारी सञ्चारमाध्यमबाट थाहा पाएको बताए । सभामुख र अध्यक्षले मंगलबारसम्म पनि उक्त विषयमा राजनीतिक दलहरूलाई जानकारी नदिएको उनको भनाइ छ । ‘आकस्मिक रूपमा राजीनामा र नयाँ नियुक्ति सिफारिसको विषय भयो । संसद् भनेको नियमित प्रक्रिया हो, सबै छलफल गरेर लैजानुपर्ने विषय हुन् तर अहिलेको विषय त्यति सहज लागेको छैन । हामी संसद्मा नै छौं र कुरा गरिराखेका छौं । तर हामीलाई थाहै नदिईकन यी काम भएका छन् । सभामुखले अहिलेसम्म यसका विषयमा हामीलाई केही पनि भन्नुभएकै छैन ।’ ", "प्रमुख प्रतिपक्षी एमालेका सचेतक महेश बर्तौलाले सभामुख र राष्ट्रिय सभा अध्यक्षले आफ्नो संवैधानिक अधिकार प्रयोग गरेर महासचिव नियुक्तिका लागि सिफारिस गरेको प्रतिक्रिया दिए । ‘संविधान र प्रचलित कानुनले दिएको क्षेत्राधिकारभित्र बसेर सभामुख र राष्ट्रिय सभाका अध्यक्षले संसद् सचिवालयभित्रका कर्मचारीको बढुवा नियुक्ति गर्नुहुन्छ होला । बहालवाला महासचिवले राजीनामा दिएको अवस्थामा नयाँ महासचिव नियुक्तिका लागि सिफारिस गर्नु र संसद्ले महासचिव पाउने काम त उपयुक्त नै हो,’ उनले भने, ‘महासचिवको राजीनामा र नयाँ नियुक्तिको विषयलाई राजनीतिक रङ दिएर जान खोज्नु राम्रो होइन । सत्ता गठबन्धनले यस्ता कुराहरूमा हरेक ठाउँमा जोडिन खोज्नु दुर्भाग्यपूर्ण कुरा हो ।’ ", "राष्ट्रिय सभाको निर्वाचन आगामी माघ ११ का लागि तय गरिएको छ । राष्ट्रिय सभाका अध्यक्ष तिमिल्सिनाको कार्यकाल फागुन २० देखि सकिँदै छ । निर्वाचनपछि एमालेले राष्ट्रिय सभा अध्यक्ष गुमाउने पक्का भएकाले आफूनिकट व्यक्तिलाई संसद् महासचिवमा हतारहतार नियुक्तिका लागि सिफारिस गरिएको हो । महासचिवमा सिफारिस पाण्डेय र राजीनामा दिएका गौतम एमालेनिकट व्यक्ति हुन् ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/politics/sansad-mahasachib-13122023025830-1000x0.jpg&w=1000&h=0", "author": "जयसिंह महरा", "author_link": "https://ekantipur.com/author/author-JaysingMahara-OZUPm", "published_date": "मंसिर २७, २०८०"},
{"link": "https://ekantipur.com/news/2023/12/13/customs-scanner-machine-idle-for-20-years-gold-smugglers-confident-24-58.html", "title": "भन्सारको स्क्यानर मेसिन २० वर्षदेखि अलपत्र, सुन तस्कर निर्धक्क", "summary": "काठमाडौँ — जाँच पास भएरै सुन तस्करी बढिरहे पनि त्रिभुवन अन्तर्राष्ट्रिय विमानस्थल र वीरगन्ज भन्सार नाकाका लागि चीन सरकारले २० वर्षअघि दिएको जाँच मेसिन जडान नगरी अलपत्र राखिएको छ । मेटल डिटेक्टर, वाक थ्रु गेट र भेहिकल एक्सरेको काम गर्ने प्रविधियुक्त दुई सेट मेसिन जडान नगरी थन्काइएपछि उपकरण खिया लागेर काम नलाग्ने अवस्थामा पुगेका छन् ।", "paragraphs": ["नियन्त्रण र निगरानी गर्न सरकारले आफैंले लगानी नगरेको गुनासो बढिरहेका बेला अनुदानमा दिएको प्रविधिसमेत थन्काएर भन्सार प्रशासनले समग्र तस्करीलाई प्रोत्साहन गरेको सम्बद्ध अधिकारीहरूको टिप्पणी छ । मालवस्तुको प्रविधियुक्त जाँचका लागि २० वर्षअघि चीनबाट अनुदानमा आएका करोडौं रुपैयाँ मूल्यका उपकरण एउटा विमानस्थल र अर्को वीरगन्ज सुक्खा बन्दरगाहामा थन्किएको हो । मेटल डिटेक्टर, वाक थ्रु गेट र भेहिकल एक्सरे गर्ने दुई सेट उपकरण २०६१ मा नेपाललाई चीनले दिएको थियो । ", "सरकारले सुन तस्करीमा संलग्नमाथि कारबाही, तस्करीका घटना रोकथाम र नीतिगत सुधारका लागि सुझाव दिन पूर्वन्यायाधीश डिल्लीराज आचार्यको संयोजकत्वमा जाँचबुझ आयोग गठन गरेको छ । आयोगका अध्यक्ष आचार्यले यान्त्रिक उपकरण भएर पनि जडान नगरी थन्क्याइनु अक्षम्य भएको भन्दै यसबारे सम्बन्धित निकाय र जिम्मेवार अधिकारीसँग स्पष्ट जवाफ माग्ने बताए । ‘भन्सार प्रशासनलाई चुस्त र प्रभावकारी बनाउन अनि अवैध वस्तु निकासी र पैठारी हुन नदिन भनेर ल्याइएका उपकरण सम्बन्धित स्थानमा जडान नगरी बेकामे बनाएर राखिनु अक्षम्य हो, यसले गैरकानुनी रूपमा वस्तुको ओसारपसारलाई मलजल गरेको छ,’ आचार्यले कान्तिपुरसँग भने, ‘विमानस्थल भन्सार गोदामको निरीक्षणमा पुग्दा वर्षौंअघि ल्याइएका यान्त्रिक उपकरण जडान नगरी खिया लागेको अवस्थामा भेटिए । रसुवागढीमा स्क्यानरसमेत बिग्रेर सामान्य छामछुम गरेर मात्रै सामान पास गराएको पाइयो ।’ ", "तस्करले भरियालाई मलद्वारभित्र सुन राखेर भन्सारबाट पार गराउने गरेको अवस्थामा सरकारले जाँज उपकरण नराख्नु दुःखदायी भएको उनको प्रतिक्रिया छ । ‘यी सबै गतिविधि नियाल्दा तस्करका भन्सारबाट हुने आउजाउ निकै सहज देखिन्छ,’ उनले भने, ‘यी कमजोरीलाई आगामी दिनमा हुन नदिन आयोगले प्रतिवेदनमा उपयुक्त सुझाव/निर्देशन दिनेछ ।’ ", "अर्थ मन्त्रालयले उपकरण जडान नहुनुमा सञ्चालन खर्च उच्च हुने, दक्ष जनशक्ति अभाव, त्यतिबेला डेडिकेडेट विद्युतीय लाइन नभएको लगायत तर्क अघि सारेको छ । तर अवैध कारोबारमा अवरोध पुग्ने भएपछि गिरोहले शक्तिकेन्द्रको आडमा चलखेल गरेर जडान गर्न नदिएको लामो समय गृह मन्त्रालयमा बसेका एक पूर्वप्रशासकको भनाइ छ । उपकरण भित्र्याउँदा प्रधानमन्त्री शेरबहादुर देउवा थिए ।", "त्यस बेला कांग्रेस प्रजातान्त्रिकका सभापतिसमेत रहेका देउवा र एमालेसहितको संयुक्त सरकार थियो । भन्सार विभागको महानिर्देशक कृष्णहरि बाँस्कोटा थिए । बाँस्कोटापछि अर्थ मन्त्रालयको पनि सचिव बने । बाँस्कोटाले उपकरण जडान नहुनुको कारण स्पष्ट बताउन चाहेनन् । उनले अनुदानमा भित्रिएका उपकरण सञ्चालन गर्न अर्थ मन्त्रालयका उपसचिवसहितका कर्मचारी निःशुल्क तालिमका लागि चीन गएको भने खुलाए । कर्मचारी तालिम सकेर फर्किए । तर, उपकरण भने जडान भएन ।", "तालिम सकेर कर्मचारी आएपछि अन्तर्राष्ट्रिय विमानस्थल भन्सार गोदाम र वीरगन्ज भन्सार (सिर्सिया) मा उपकरण जडान गर्ने निर्णय भएको थियो । विमानस्थलबाट आएका कार्गोको स्क्यान तथा भारत हुँदै आएका मालवस्तुको जाँचपासअघि यी उपकरणमार्फत स्क्यान गरेर प्रवेश गराउने गरी काम अघि बढाइएको थियो । ‘यो विषय धेरैअघिको भएकाले त्यसबेला सरकारले ठ्याक्कै के निर्णय गरेको थियो भन्न सकिएन, मेरो स्मरणमा रहेसम्म एक सेट विमानस्थल भन्सार र अर्को सेट वीरगन्ज भन्सारमा जडान गर्ने भनिएको थियो,’ पूर्वअर्थ सचिव बाँस्कोटाले भने, ‘उपकरण जडान गर्नुपर्ने कारण भन्सार छली/चोरी/निकासी र तस्करी रोक्नलाई नै हो । वीरगन्जमा केही समय जडान गरेर फेरि हटाइएको भन्नेसम्म सुनेको हुँ । अहिले के कस्तो अवस्थामा छन् मलाई जानकारी भएन ।’", "केही वर्षअघि विमानस्थलको यात्रु आगमन कक्षस्थित भन्सार यार्डमा हाई रिजोलुसनको एक्सरे मेसिन राख्ने कुरा चलेपछि त्यहाँका कर्मचारीले विरोध गर्दै अर्थ मन्त्रालयमा डेलिगेसनमा गएको सार्वजनिक भएको थियो । त्यही क्रममा एक्सरे मेसिन राख्न विमानस्थल भन्सारले आनाकानी गरेपछि मन्त्रालयबाटै हस्तक्षेप गरेर जडान गर्नुपरेको प्रसंग एक अधिकारीले सुनाए । सुन तस्करीमा संलग्नमाथि कारबाही, तस्करीका घटना रोकथाम र नीतिगत सुधारका लागि सुझाव दिन सरकारले गठन गरेको आयोगले पनि २० वर्षअघि नै भित्र्याइएका भेहिकल एक्सरे मेसिनसहितका उपकरण जडान नहुनुको कारणबारे अर्थ मन्त्रालयका अधिकारीसँग सोधपुछ गरेको छ । उपकरण भएर पनि जडान नगर्नु, कतिपय नाकामा उपकरण नराख्नु र बिग्रिएका उपकरण मर्मत नगरी थन्क्याउनुका कारणसहित जवाफ पेस गर्न आयोगले सोमबार भन्सार विभागलाई पत्र पठाएको अध्यक्ष आचार्यले बताए ।", "अनुदानमा दिइएका उपकरण प्रयोगमा नल्याएपछि चीनले नेपाली पक्षसँगको अनौपचारिक कुराकानीमा असन्तुष्टि जनाएको उच्च स्रोत बताउँछ । अवकाश प्राप्त एक सचिवले उपकरण प्रयोग नगर्न त्यसबेलै बिचौलिया र राजनीतिक शक्तिकेन्द्रबाट अवरोध आएको बताए । ‘नेपालको भन्सार प्रशासन र अन्तर्राष्ट्रिय सीमा सुरक्षालाई मजबुद बनाउन त्यसबेला गहन रूपमा छलफल र परामर्श भएको थियो । अर्थ मन्त्रालय, गृह मन्त्रालय, रक्षा मन्त्रालय र परराष्ट्र मन्त्रालयका अधिकारी सम्मिलित संयुक्त बैठक नै बसेर सुन तस्करीसहित अवैध चोरी/निकासीजन्य गतिविधि नियन्त्रण गर्नुपर्ने निष्कर्ष निकालेको थियो,’ ती सचिव भन्छन्, ‘त्यही बैठकपछि चीन सरकारसँग अनुरोध गरेरै अनुदानमा उपकरण आएका हुन् । तर विभिन्न बहाना बनाएर उपकरण जडान गर्नै दिइएन ।’ ", "पछिल्लो पटक चार खेपमा तस्करीबाट भित्रिएको साढे २९ किलो सुन विमानस्थल क्षेत्रबाट बरामद भएको छ । केही सुन भन्सारको एक्सरे मेसिनबाट जाँचपास भएर बाहिरिएपछि र केही भन्सारकै वाक थ्रु गेटबाट बरामद भएको हो । त्यसअघि चिनियाँ तस्कर, विमानस्थल भन्सारका कर्मचारी, भन्सार एजेन्ट र राजनीतिक सेटिङमा सवारीसाधनका ब्रेक सु, अन्य विद्युतीय उपकरणलगायत वस्तुमा लुकाएर ल्याइएको तस्करीको सुन भन्सारको कार्गोबाटै जाँचपास गराएर फुत्काइएका थिए । त्यसअघि पनि तस्करीबाट आएको सुन भन्सारबाटै बाहिरिए पनि नियन्त्रणमा नआएको प्रहरी अनुसन्धानबाट खुलेको थियो ।", "ब्रेक सुमा लुकाएर ११ महिनामा मात्रै ३ सय ६३ केजी सुन भन्सार जाँच गराएरै फुत्काइएको प्रहरीको केन्द्रीय अनुसन्धान ब्युरोको अनुसन्धानबाट खुलेको थियो । विद्युतीय चुरोट (भेप) मा लुकाएर ल्याएको सुन पनि भन्सार पार गर्नुअगावै चोरी भएपछि घटनाको पोल खुलेको थियो । उक्त उपकरण के कारणले जडान नभएको भन्नेबारे बुझ्ने काम भइरहेको भन्सार विभागका महानिर्देशक शोभाकान्त पौडेलले बताए ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/tia-x-ray-gate-13122023024212-1000x0.jpg&w=1000&h=0", "author": "मातृका दाहाल", "author_link": "https://ekantipur.com/author/author-MatrikaDahal-3G26v", "published_date": "मंसिर २७, २०८०"},
{"link": "https://ekantipur.com/news/2023/12/13/todays-weather-chance-of-rain-and-snow-at-some-places-07-00.html", "title": "आजको मौसम : केही ठाउँमा वर्षा र हिमपातको सम्भावना", "summary": "काठमाडौँ — देशका पहाडी भूभागमा आंशिकदेखि सामान्य बदली रही बाँकी भू–भागमा आंशिक बदलीदेखि मौसम सामान्यतया सफा रहेको जल तथा मौसम विज्ञान विभागले जनाएको छ ।", "paragraphs": ["तराईका थोरै स्थानहरूमा हुस्सु तथा कुहिरो लागेको छ । आज दिउँसो कोशी, वाग्मती र गण्डकी प्रदेशका पहाडी भूभागमा आंशिकदेखि सामान्य बदली तथा बाँकी पहाडी भूभागमा आंशिक बदली रही तराई भूभागमा मौसम सामान्यतया सफा रहनेछ । कोशी, वाग्मती र गण्डकी प्रदेशका पहाडी भूभागका एक–दुई स्थानमा हल्का वर्षाको सम्भावना रहेको छ ।", "कोशी, वाग्मती, गण्डकी र कर्णाली प्रदेशका उच्च पहाडी तथा हिमाली भूभागका एक–दुई स्थानमा हल्का हिमपातको सम्भावना रहेको छ । ", "आज राति कोशी, वाग्मती र गण्डकी प्रदेशका पहाडी भू–भागमा आंशिक बदली रही बाँकी भूभागमा मौसम सामान्यतया सफा रहनेछ । कोशी, वाग्मती र गण्डकी प्रदेशका उच्च पहाडी तथा हिमाली भूभागका एक–दुई स्थानमा हल्का हिमपातको सम्भावना रहेको छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/rain-13122023042148-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २७, २०८०"},
{"link": "https://ekantipur.com/news/2023/12/13/amendment-proposal-to-bring-private-schools-into-educational-group-48-09.html", "title": "निजी विद्यालयलाई शैक्षिक गुठीमा लैजान संशोधन प्रस्ताव", "summary": "काठमाडौँ — निजी विद्यालयलाई ५ देखि २० वर्षभित्र निश्चित अवधि तोकेर शैक्षिक गुठीमा रूपान्तरण गर्न सांसदहरूले मत राखेका छन् । संसद्मा दर्ता भएको विद्यालय शिक्षा विधेयकमा संशोधन प्रस्ताव राख्ने सत्तारूढ कांग्रेस–माओवादीसहित प्रतिपक्षी एमाले र राष्ट्रिय स्वतन्त्र पार्टीका सांसदले यस्तो धारणा राखेका हुन् ।", "paragraphs": ["अधिकांश सांसदले कम्पनी ऐनअनुसार खुलेका निजी विद्यालयलाई १० वर्षभित्र गैरनाफामूलक सार्वजनिक गुठीमा बदल्ने व्यवस्था गर्नुपर्ने औंल्याएका हुन् । शैक्षिक गुठीअन्तर्गत सञ्चालित विद्यालयको चलअचल सम्पत्ति विद्यालयको नाममा रहने र मुनाफा वितरण गर्नसमेत नपाइने गरी कानुन बनाउनुपर्ने उनीहरूको भनाइ छ । ", "सरकारले गत भदौ २७ गते प्रतिनिधिसभामा दर्ता गरेको विधेयकको दफा ४ मा निजी विद्यालय स्वैच्छिक रूपमा गुठीमा जान सक्ने व्यवस्था छ । त्यस्ता विद्यालयलाई प्रोत्साहन गर्न राज्यले आवश्यक छुट र सुविधा दिन सक्ने उल्लेख छ । विधेयकले कम्पनी ऐनअनुसार नयाँ निजी विद्यालय स्थापनामा रोक लगाउँदै शैक्षिक गुठीमा मात्रै स्थापना गर्न सकिने व्यवस्थासमेत गरेको छ । ‘प्रचलित कम्पनी कानुनबमोजिम स्थापना भई सञ्चालनमा रहेको संस्थागत विद्यालय (निजी) यो ऐन प्रारम्भ भएपछि शैक्षिक गुठीका रूपमा रूपान्तरण गरी सञ्चालन गर्न सकिनेछ,’ विधेयकमा भनिएको छ । ", "सांसदहरूले भने सरकारको प्रस्तावविपरीत निजी विद्यालयलाई अनिवार्य रूपमा शैक्षिक गुठीअन्तर्गत लैजानुपर्ने निष्कर्ष निकालेका हुन् । केही सांसदले ५ वर्ष, सत्तारूढ कांग्रेस–माओवादीका प्रायः सांसदले १०, प्रतिपक्षी एमाले सांसदले ७ र रास्वपाका सबै सांसदले २० वर्षभित्र निजी विद्यालयलाई शैक्षिक गुठीमा रूपान्तरण गरेर सेवामूलक रूपमा सञ्चालन गर्नुपर्ने संशोधन दर्ता गराएका छन् । सरकार निजी विद्यालयलाई बाध्यकारी रूपमा गुठीमा लैजाने व्यवस्थाबाट यसअघि नै पछि हटिसकेको छ । साउन दोस्रो साता पहिलो पटक मन्त्रिपरिषद्बाट संसद्मा दर्ता गराउन स्वीकृत पाएको विधेयकमा निजी विद्यालयलाई ५ वर्षभित्र गुठीमा लैजाने उल्लेख थियो ।", "उक्त व्यवस्थाप्रति निजी विद्यालय सञ्चालकले असन्तुष्टि जनाउँदै आन्दोलनको घोषणा गरेका थिए । निजीको विरोधका कारण सरकारले विधेयक फिर्ता लिएर संशोधन गरेको थियो । मन्त्रिपरिषद्बाट संशोधित विधेयकबाट निजी विद्यालयलाई गुठीमा लैजाने बाध्यकारी प्रावधान हटाएर संसद्मा दर्ता गरिएको थियो । सांसदहरूले भने सरकारले हटाएको प्रावधान अब बन्ने विद्यालय शिक्षा कानुनमा राख्नुपर्नेमा जोड दिएका हुन् । ", "कांग्रेस सांसद रमा कोइराला पौड्याल र लीलादेवी बोखिमले ५ वर्षभित्रै निजी विद्यालयलाई सहकारी वा शैक्षिक गुठीमा लगेर सञ्चालन गर्नुपर्ने संशोधन प्रस्ताव गरेका छन् । कांग्रेस सहमहामन्त्री तथा सांसद जीवन परियारले दर्ता गरेको संशोधनमा निजी विद्यालयलाई १० वर्षभित्र शैक्षिक गुठीमा लैजानुपर्ने उल्लेख छ । सांसद सीता मिजारले गुठीमा रूपान्तरित विद्यालयको सम्पत्ति विद्यालयकै नाममा हुनुपर्ने र मुनाफा बाँड्न पनि नपाउने कानुनी व्यवस्था गर्नुपर्ने प्रस्ताव गरेकी छन् । कांग्रेस सांसद प्रतिमा गौतम, शान्ति विक, ऐनबहादुर शाही ठकुरी, कुसुमदेवी थापा, मैना कार्की, अजयकुमार चौरसियाले पनि निजी विद्यालयलाई १० वर्षभित्रै सार्वजनिक शैक्षिक गुठीमा लैजानुपर्ने जनाएका छन् ।", "पूर्वशिक्षामन्त्री देवेन्द्र पौडेलसहितका सत्तारूढ माओवादीका सांसदले पनि कांग्रेस सांसदले जस्तै १० वर्षभित्र निजी विद्यालयलाई गुठीमा बदल्नुपर्ने मत राखेका हुन् । माओवादी सांसद ज्ञानु बस्नेत सुवेदी, गंगा कार्की, मीना यादव, उमारावती यादवले विधेयकको उक्त दफामा सामूहिक संशोधन दर्ता गराएका छन् । शिक्षा ऐन जारी भएपछि निजी विद्यालय स्थापना गर्न नहुने र भएकालाई पनि एक दशकभित्र गुठीमा लैजानुपर्ने उनीहरूको निचोड छ । माओवादी सांसद माधव सापकोटाले १० वर्षमा निजी विद्यालयलाई शैक्षिक गुठीमा लैजानुपर्ने, सम्पत्ति विद्यालयको नाममा राख्नुपर्ने र नाफा वितरण गर्न नपाइने व्यवस्था गर्नुपर्ने माग गरेका छन् ।", "प्रतिपक्षी एमाले सांसद तथा पूर्वमन्त्री गोकुलप्रसाद बाँस्कोटाले दर्ता गरेको संशोधनमा निजी विद्यालयलाई ७ वर्षभित्र गुठीमा लैजानुपर्ने उल्लेख छ । निजी विद्यालयलाई गुठीमा लैजानुपर्ने मत राख्ने एमाले सांसदको संख्या भने अत्यन्तै कम छ । रास्वपाका अधिकांश सांसदहरूले २० वर्षभित्र निजी र निजी गुठीमा सञ्चालित विद्यालयसमेत शैक्षिक गुठीमा रूपान्तरित गरी सञ्चालन गर्नुपर्ने औंल्याएका छन् । रास्वपा सभापति रवि लामिछाने, उपसभापति स्वर्णिम वाग्ले, डोलप्रसाद अर्याल, पूर्वशिक्षामन्त्रीसमेत रहेका शिशिर खनाल, सुमना श्रेष्ठ, सोबिता गौतम, गणेश पराजुली, तोसिमा कार्की, चन्द्रा कार्की, मनीष झा, निशा डाँगीलगायत सांसदले उक्त दफामा सामूहिक रूपमा संशोधन दर्ता गराएका छन् ।", "प्रचलित कानुनअनुसार स्थापना भएका संस्थागत विद्यालय (निजी) र निजी गुठीमा सञ्चालित विद्यालयसमेत शैक्षिक गुठीमा बदल्नुपर्ने रास्वपा सांसदहरूको भनाइ छ । सांसदहरूले कम्पनी कानुनअनुसार स्थापना र सञ्चालित विद्यालयलाई अर्को कानुनबाट गुठीमा लैजाने भने पनि त्यसको विधि र प्रक्रिया कस्तो हुने स्पष्ट खुलाएका छैनन् । ", "निजी विद्यालय सञ्चालकहरू भने सांसदले दर्ता गराएको उक्त संशोधनमा खुसी छैनन् । देशभर करिब ८ हजार निजी विद्यालय सञ्चालनमा छन् । ती विद्यालयले २० प्रतिशतभन्दा बढी हिस्सा ओगटेको तथ्यांक छ ।", "निजी विद्यालय सञ्चालक हिसान अध्यक्ष रमेश सिलवालले संविधानको व्यवस्थाविपरीत सांसदहरूले दर्ता गराएको संशोधन प्रस्ताव संसद्बाट पारित हुन नसक्ने दाबी गरे । ‘व्यवसाय गर्न पाउने, चलअचल सम्पत्ति राख्न पाउने अधिकार संविधानले दिएको छ,’ उनले भने, ‘संविधानभन्दा माथि संसद् हुन सक्दैन । संशोधन हाल्ने अधिकार छ तर संसद्मा छलफल भएपछि उक्त व्यवस्था राख्न सम्भव छैन । निजी विद्यालय शैक्षिक गुठीमा जाने व्यवस्था पास हुन सक्दैन ।’ सिलवालले सरकारी विद्यालय सुधार गरेर देखाए निजी विद्यालय स्वतः बन्द हुँदै जाने भन्दै सार्वजनिक शिक्षा सुधार गरेर देखाउन उनले चुनौती पनि दिए ।", "‘संविधानले कक्षा ८ सम्म अनिवार्य र कक्षा १२ सम्मको शिक्षा निःशुल्क भनेको छ । शिक्षा मौलिक हक हो । त्यसैले निजी विद्यालय राख्नु हुँदैन भन्ने धारणा बन्दै गएको छ,’ उनले थपे, ‘सरकारको मौलिक हक निजी क्षेत्रले कही पनि कार्यान्वयन गर्दैनन् । त्यो राज्यले कार्यान्वयन गर्ने हो । त्यो राज्यको जिम्मेवारी र कर्तव्य पनि हो । निजीलाई गुठीमा लगेर मौलिक हक कार्यान्वयन हुन नसक्ने सिलवालले तर्क गरे । ‘राज्यले क्षतिपूर्ति दिए छोडिदिन्छौं भनेकै छौं । प्रतिविद्यार्थी रकम दिए पढाउँछौं पनि भनेकै छौं । जबर्जस्ती गुठीमा लैजाने भन्ने कुरा त संविधानको बर्खिलापमा हुन्छ,’ उनले भने । ", "पूर्वशिक्षामन्त्री तथा रास्वपा सांसद शिशिर खनालले संविधानको परिकल्पना र सर्वोच्च अदालतको व्याख्याअनुसार नै अवधि तोकेर निजीलाई शैक्षिक गुठीमा लैजाने प्रस्ताव गरिएको प्रस्ट्याए । ‘संविधानले शिक्षामा पेसा व्यवसाय गर्न नपाउने भनेको छैन । सम्पत्तिको अधिकार पनि छ । त्यति हुँदाहुँदै सर्वोच्चले शिक्षा नाफा कमाउने क्षेत्र होइन भनेर व्याख्या गरिसकेको छ,’ उनले भने । राज्यको क्षमता विस्तार गर्दै लगेर एउटा बिन्दुमा पुगेपछि मुआब्जा दिएर निजी विद्यालयलाई गुठीकरण गर्नुपर्छ भनेर रास्वपा सांसदले २० वर्षे अवधि तोकेको उनले बताए । ‘निःशुल्क शिक्षाको ग्यारेन्टी गर्ने गम्भीर संवेदनशील विषय हो । संविधानले निःशुल्क शिक्षाको परिकल्पना गरेको छ । निःशुल्क शिक्षा सबैका किसिमका विद्यालयमा निःशुल्क हुनुपर्ने सर्वोच्च व्याख्याको एउटा धार छ । यही स्प्रिटमा टेकेर अघि बढ्नुपर्छ,’ सांसद खनालले भने । ", "विज्ञ सम्मिलित उच्चस्तरीय शिक्षा आयोगको प्रतिवेदन २०७५ मा पनि निजी विद्यालयलाई ५ वर्षभित्र गैरनाफामूलक गुठीमा लैजानुपर्ने उल्लेख छ । सरकारले उक्त प्रतिवेदन सार्वजनिक गरेको छैन । चिकित्सा शिक्षा ऐन २०७५ मा निजी मेडिकल कलेजलाई १० वर्षभित्र गैरनाफामूलक बनाउन व्यवस्था समावेश छ । विद्यालय शिक्षा विधेयकको पहिलो मस्यौदामा निजीलाई शैक्षिक गुठीमा लैजान ५ वर्षे अवधि तोकेको सरकारले निजी विद्यालय सञ्चालकहरूको दबाबपछि उक्त दफा नै हटाएको थियो ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/edu-bill-1392023071412-1000x0.jpg&w=1000&h=0", "author": "सुदीप कैनी", "author_link": "https://ekantipur.com/author/author-11274", "published_date": "मंसिर २७, २०८०"},
{"link": "https://ekantipur.com/news/2023/12/13/convening-of-the-founding-group-of-the-congress-12-28.html", "title": "कांग्रेसको संस्थापन इतर समूहको बैठक बस्दै", "summary": "काठमाडौँ — नेपाली कांग्रेसका संस्थापन इतर समूहका नेता शेखर कोइरालाले बुधबार आफ्नो पक्षको बैठक राखेका छन् । राष्ट्रिय सभा सदस्यको निर्वाचनसहित महत्त्वपूर्ण विषयहरूमा छलफल गर्न सभापति शेरबहादुर देउवाले पार्टीको कार्यसम्पादन समितिको बैठक बोलाएपछि नेता कोइरालाले त्यसबारे तयारी गर्न आफ्नो समूहको अलग्गै बैठक बोलाएका हुन् ।", "paragraphs": [" पार्टीको कार्यसम्पादन समितिको बैठक मंसिर २९ गते शुक्रबार बस्दैछ । त्यसअघि पार्टी र राष्ट्रिय महत्त्वका विषयहरूमा धारणा बनाउन कोइरालाले आफ्नो समूहका नेताहरूसँग छलफल गर्न लागेका हुन् । बत्तीसपुतलीस्थित अनुपम फुडल्याण्डमा बुधबार दिउँसो १ बजेपछि इतर समूहको बैठक बस्ने कोइरालानिकट केन्द्रीय सदस्य प्रकाश स्नेहीले बताए ।", "उनका अनुसार बैठकमा राष्ट्रिय सभा सदस्यको निर्वाचन, महासमिति बैठकको तयारी, जाजरकोट भूकम्पपछिको पुनर्निर्माण र पार्टीभित्रका आन्तरिक संरचनाहरूको गठनका विषयमा छलफल हुनेछ । ", "बुधबारको बैठकमा नेता कोइरालासहित पार्टीका उपसभापति एवम् कानूनमन्त्री धनराज गुरूङ, महामन्त्री गगन थापा, सहमहामन्त्री जीवन परियार र बद्री पाण्डेसहित नेताहरू सहभागी हुनेछन् । कोइरालाले मंगलबारै समूहको बैठक बोलाएका थिए । तर व्यस्तताका कारण त्यो बैठकमा महामन्त्री थापाले आफू सहभागी नहुने बताएपछि स्थगित भएको थियो ।", "महामन्त्री थापासँग करिब दुई महिना लामो संवादहीनतामा नेता कोइरालाले मंगलबार बैठक राखेका थिए । तर महामन्त्री थापाको अनुपस्थितिमा बैठक सञ्चालन गर्दा समूह विभाजित हुने भन्दै नेताहरूले दबाब बढाएपछि मंगलबार बिहान कोइराला र थापाबीच करिब तीन घण्टा लामो संवाद भएको थियो । संवादपछि कोइरालाले मंगलबार बोलाइएको बैठक बुधबारका लागि सारेका हुन् । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/koirala-13122023062702-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २७, २०८०"},
{"link": "https://ekantipur.com/news/2023/12/13/59-thousand-beneficiaries-of-jajarkot-earthquake-08-33.html", "title": "जाजरकोट भूकम्पका लाभग्राही ५९ हजार कायम", "summary": "काठमाडौँ — जाजरकोट भूकम्पका लाभग्राही ५९ हजार एक सय ६२ कायम गरिएको छ । भूकम्पबाट प्रभावित पाँच जिल्लाका स्थानीय तहले सो संख्यामा लाभग्राही कायम गरेका हुन् । ", "paragraphs": [" ", "राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रवक्ता ध्रुवबहादुर खड्काका अनुसार सुरुआतमा २८ हजार लाभग्राही कायम गरिएका थिए । उनका अनुसार दोस्रो पटक चार हजार लाभग्राही थपिएका थिए ।", "भूकम्प प्रभावितलाई अस्थायी आवास निर्माण गर्न नेपाल सरकार मन्त्रिपरिषद्को निर्णय कार्यान्वयन गर्दै विपद् जोखिम न्यूनीकरण तथा व्यवस्थापन कार्यकारी समितिको निर्णयबमोजिम विपद् व्यवस्थापन कोषबाट प्रभावित पाँच जिल्ला (जाजरकोट, रुकुमपश्चिम, बझाङ, बजुरा र सल्यानमा रु एक अर्ब ४१ करोड रकम निकसा भइसकेको प्रवक्ता खड्काले बताए । ", "जिल्लामा भूकम्पपीडितले सबै रकम अझै प्राप्त गर्न सकेका भने छैनन् । निकासा रकममध्ये आजसम्म एक अर्ब, चार करोड आठ लाख २५ हजार रुपैयाँ स्थानीय तहको खातामा पुगिसकेको उनले बताए । स्थानीय तहले कायम गरेका लाभग्राहीमध्ये १० हजार एक सय ५३ लाभग्राहीले अस्थायी आवास निमाण गर्ने सम्झौता गरेका छन् । सम्झौता गरेका ती लाग्राहीलाई स्थानीय तहले २४ करोड ६२ लाख ७५ हजार रुपैयाँ उपलब्ध गराएको प्रवक्ता खड्काले बताए ।", "रकम प्राप्त गर्ने लाभग्राहीमध्ये रुकुम पश्चिममा दुई हजार चार सय २३ र सल्यानमा ४० गरी दुई हजार चार सय ६३ परिवार आफ्नै नवनिर्मित अस्थायी आवासमा बस्न थालेका छन् । पालिकामा कायम भएका लाभग्राहीमध्ये सम्झौता गर्न बाँकीलाई प्रथम किस्ता तथा सबैलाई दोस्रो किस्ताबापत लाग्ने रकम दुई अर्ब ६० करोड ५० लाख थप निकासा गरिदिन सम्बन्धित जिल्लाबाट माग आएको प्रवक्ता खड्काले बताए ।", "यसरी माग भइआएको रकम निकासाका लागि अर्थ मन्त्रालयमा गृह मन्त्रालयले पत्राचार गरिसकेको छ । यसरी निकासाको प्रक्रियामा रहेको रकम विपद् व्यवस्थापन कोषमा प्राप्त हुनासाथ कायम भएका लाभग्राहीको संख्याको आधारमा सम्बन्धित जिल्लामार्फत स्थानीय तहमा राष्ट्रिय विपद् जोखिम न्यूनीकरण तथा व्यवस्थापन प्राधिकरणले उपलब्ध गराउने जानकारी गराएको छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/natural-disaster/jajarkotearthquake-12112023040449-1000x0.jpg&w=1000&h=0", "author": "रासस", "author_link": "https://ekantipur.com/author/author-9299", "published_date": "मंसिर २७, २०८०"},
{"link": "https://ekantipur.com/news/2023/12/13/even-though-the-punishment-is-set-the-ward-president-continues-to-work-regularly-45-28.html", "title": "सजाय तोकिए पनि वडाध्यक्ष नियमित काममै", "summary": "पोखरा — जातीय विभेद तथा छुवाछूतको कसुरमा पोखरा महानगरपालिका–२४ का वडाध्यक्ष भरतबहादुर अधिकारीलाई कास्की जिल्ला अदालतले मंसिर ७ मा साढे ४ महिना कैद, ७५ हजार रुपैयाँ जरिवाना र १० हजार रुपैयाँ क्षतिपूर्तिको फैसला गर्‍यो । आफ्नै वडा सदस्य मैया नेपालीमाथि जातीय विभेद गरेर दोषी ठहरिएका अधिकारी अहिले पनि वडा कार्यालय पुगेर नियमित कामकाज गरिरहेका छन् । ", "paragraphs": ["जिल्ला अदालतले सजाय तोकिसकेपछि वडाध्यक्षको मातहतमा बैठक नबस्ने भन्दै चार वडा सदस्यले भने वडाको बैठक बहिष्कार गरेका छन् । ‘उहाँको रोहबरमा बैठक बस्ने गरी वडा सचिवले बोलाउनुभएको थियो,’ वडा सदस्य नेपालीले भनिन्, ‘हामीले अदालतले सजाय तोकिसकेको व्यक्तिको अध्यक्षतामा बैठक बस्दैनौं भन्यौं । महानगर प्रमुख र उपप्रमुखलाई पनि जानकारी गरायौं ।’", "वडाध्यक्ष अधिकारीले भने काम गर्ने/नगर्ने विषयमा फैसलामा केही उल्लेख नभएकाले नियमित काम गरिरहेको बताए । ‘फैसलाको पूर्ण पाठ आएपछि मात्रै टुंगो लाग्ला,’ उनले भने, ‘त्यसपछि पनि उच्च अदालतमा पुनरावेदनमा जाने बाटो खुला छ । मलाई कतैबाट काम नगर्नु भन्ने आदेश आएको छैन ।’ ", "महानगरका प्रवक्ता मोतीलाल तिमिल्सिनाले महानगर कार्यालय पूर्ण पाठकै प्रतीक्षामा रहेको बताए । कानुनी पाटो एउटा भए पनि जनप्रतिनिधिले नैतिकताको पाटोलाई बिर्सन नहुने वरिष्ठ अधिवक्ता सुरेन्द्र थापा मगरको भनाइ छ । ‘दुई तहबाट फैसला सदर भयो भने त्यो पाको हुन्छ,’ उनले भने, ‘उहाँसँग पुनरावेदन गर्न पाउने हक सुरक्षित नै रहे पनि नैतिकताको हिसाबले वडाबाट अलग बस्नु राम्रो हुन्छ ।’ ", "वडा सदस्य नेपालीका अनुसार वडाले लक्षित समूहका लागि छुट्याएको ५ लाख रुपैयाँमध्ये महिलालाई ४ लाख र दलितलाई १ लाख रुपैयाँ विनियोजन गरिएको थियो । महिलालाई छुट्याइएको बजेट खर्च गर्न महिला भेला गरेर योजना निर्धारण गर्ने तय भयो । २०७९ पुस १८ मा छलफलका लागि भेला बोलाइएकामा वडाध्यक्षले एकलौटी रूपमा एक हस्तकला प्रशिक्षकलाई ल्याएर तालिम उद्घाटनको नाम दिए । महिला सदस्यले विरोध जनाए ।", "दलित महिला वडा सदस्य नेपालीले पनि विरोध जनाउने क्रममा वडाध्यक्ष अधिकारीले ‘जातपात’ जोडेर तथानाम गाली गरे । वडाध्यक्ष अधिकारीले सार्वजनिक कार्यक्रममै आफूमाथि जातीय विभेदजन्य गालीगलौज गरेको भन्दै उनले जिल्ला प्रहरी कार्यालय कास्कीमा २०७९ पुस २४ मा जाहेरी दर्ता गराइन् । अधिकारी पुस २६ मा पक्राउ परे । थुनछेकको बहसपछि माघ ९ मा १ लाख ५० हजार रुपैयाँ धरौटीमा छुटेका थिए । मंसिर ७ मा न्यायाधीश अवनी मैनाली भट्टराईको एकल इजलासले सजायको फैसला गरेको हो । ", "जातीय तथा अन्य सामाजिक छुवाछूत र भेदभावसम्बन्धी (कसुर र सजाय) ऐन, २०६८ बमोजिम जातीय विभेद गरेको ठहरिएमा पीडकलाई तीन महिनादेखि तीन वर्षसम्म कैद र ५० हजारदेखि दुई लाख रुपैयाँसम्म जरिवानाको व्यवस्था छ । सार्वजनिक पद धारण गरेको व्यक्तिलाई ५० प्रतिशत थप सजाय हुने व्यवस्था छ । अदालतले ३ महिना कैद र ५० हजार जरिवाना तोके पनि अधिकारी सार्वजनिक पद धारण गरेको व्यक्ति भएकाले थप ५० प्रतिशत सजाय भएको हो ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/bharatbahadur-adhikari-13122023031159-1000x0.jpg&w=1000&h=0", "author": "दीपक परियार", "author_link": "https://ekantipur.com/author/author-HRUMGzZ", "published_date": "मंसिर २७, २०८०"},
{"link": "https://ekantipur.com/news/2023/12/13/nepali-youth-are-being-cheated-by-saying-no-opportunity-prime-minister-55-28.html", "title": "'अवसर छैन' भन्ने भाष्यले नेपाली युवा विदेश गएर हन्डर खाइरहेका छन् : प्रधानमन्त्री", "summary": "काठमाडौँ — प्रधानमन्त्री पुष्पकमल दाहालले नेपालमा केही अवसरै छैन भन्ने भाष्य निर्माण हुँदा नेपाली युवाहरू विदेश गएर हन्डर खाइरहेको टिप्पणी गरेका छन् । ", "paragraphs": ["उनले अहिले विभिन्न बाध्यताका कारण २०० भन्दा बढी नेपाली युवाहरू रुसी सेनामा भर्ना भएको चिन्ताजनक खबर आएको उल्लेख गर्दै यो पनि अवसर छैन भन्ने भाष्य निर्माण हुँदा खानुपरेको हन्डरको रुपमा दाहालले टिप्पणी गरे ।", " 'नेपालमा अवसर छैन भन्ने जुन भाष्य निर्माण भएको छ, त्यसको परिणामस्वरूप नेपाली युवा विदेशमा अनेक हन्डर खाइरहेका छन्,' उनले भने, 'उनीहरूलाई यही मञ्चबाट आश्वस्त पार्न चाहन्छु कि अहिले नेपालमै प्रशस्त शिक्षा तथा रोजगारीका अवसर छन् र तिनको उचित व्यवस्थापन गर्न सके व्यक्तिगत जीवनको मात्र नभएर देशको हितमा पनि काम गर्न सकिन्छ ।' ", "प्रधानमन्त्री दाहालले काठमाडौं विश्वविद्यालयबाट अहिलेसम्म दीक्षित हुनेमध्ये १२ प्रतिशत विदेशी विद्यार्थी रहनु नेपालको शैक्षिक अन्तर्राष्ट्रियकरणको ज्वलन्त उदाहरण भएको दाबी गरे । उनले दाहालले अब यो शैक्षिक अन्तर्राष्ट्रियकरणको अभियानलाई थप सुदृढ र विस्तारित बनाउने उल्लेख गरे । उनले नेपालका अन्य विश्वविद्यालयबाट अध्ययन गरेर थप अध्ययन र अनुभवका लागि विदेश गएकाहरुलाई पनि ज्ञान र सीप नेपालको दिगो विकासका लागि सदुपयोग गर्न अनुरोध गरेका छन् ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/dahalku-13122023090921-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २७, २०८०"},
{"link": "https://ekantipur.com/news/2023/12/13/the-death-toll-in-jajarkot-after-the-earthquake-reached-29-09-45.html", "title": "जाजरकोटमा भूकम्प पछि मृत्यु हुनेको संख्या २९ पुग्यो", "summary": "जाजरकोट — जाजरकोटको छेडागाड नगरपालिकामा त्रिपालमुनि बस्दै आएकी एक महिलाको मृत्यु भएको छ । छेडागाड नगरपालिका–११ झाप्राका ५८ वर्षीया कलशी उपाध्यायको चिसोका कारण मंसिर २५ गते मृत्यु भएको नगरपालिका उपप्रमुख चन्द्र थापाले बताए ।", "paragraphs": ["भूकम्पले घर चर्किएपछि उनको परिवार पालमुनि बस्दै आएको थियो । भूकम्पले उनको दुइवटै घर पूर्णरुपमा क्षति बनाएको छ । पीडित परिवारलाई राहतका नाममा पाल, केही न्यायो कपडा र खाद्यान्न उपलब्ध गराइएको थियो । दुवै घर भत्किएकाले पीडित परिवारले सहयोगका लागि अपिल गरेको छ । ", "जाजरकोटको रामीडाँडा केन्द्रबिन्दु बनाएर गएको ६ दशमलव ४ म्याग्निच्युडको भूकम्पले धेरैलाई घरबारविहीन बनाएको छ । केही घर पूर्णरुपमा भत्किएका छन् भने अधिकांश घर चर्किएका छन् । घर चर्किएपछि खुला आकाशमुनि रात बिताउनुपर्ने बाध्यता छ ।", "भूकम्प पछि मात्रै जाजरकोटमा चिसोको कारण २९ जना को मृत्यु भइसकेको छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/natural-disaster/quake-06112023022137-1000x0.jpg&w=1000&h=0", "author": "हरिहरसिंह राठौर", "author_link": "https://ekantipur.com/author/author-9186", "published_date": "मंसिर २७, २०८०"},
{"link": "https://ekantipur.com/news/2023/12/13/a-caste-discrimination-case-can-be-registered-46-23.html", "title": "जातीय विभेद मुद्दा दर्ता गर्नै सकस", "summary": "झापा — करिब दुई महिनाअघि छिमेकीबाटै जातीय विभेदको सिकार भइन्– झापा, मेचीनगर–१० सयपत्री टोलकी सञ्जु विश्वकर्मा । उनलाई गत असोज २२ गते छिमेकी सीता दाहाल र मैया दाहालले जातीय विभेद गरेर अपमान गरेका हुन् । जातीय विभेदमा परे पनि उनले तत्कालै जाहेरी दिन भने सकिनन् । स्थानीय अगुवाहरूले उनलाई जाहेरी दिन सघाउनुको साटो जातीय विभेदको घटना ढाकछोप गर्नतिर लागे ।", "paragraphs": ["जनप्रतिनिधिदेखि राजनीतिक दलका अगुवाहरू पनि ‘सामाजिक सद्भाव’ बिथोल्न नहुने भन्दै उनीविरुद्ध खनिए । दुई दिन लामो माथापच्चीपछि बल्ल उनी विभेदविरुद्ध जाहेरी दिने निर्णर्यमा पुगिन् । ‘जातीय विभेदसँगै मैले समाजबाट थप अपमान व्यहोर्नुपर्‍यो,’ रञ्जुले कान्तिपुरसँग दुखेसो पोखिन्, ‘मलाई सहयोग गर्नुको बदला थप हतोत्साहित गर्ने काम भयो ।’ ", "उनले असोज २४ गते इलाका प्रहरी कार्यालय धुलाबारीमा जाहेरी दिइन् । प्रहरीले जाहेरी त सहजै स्विकार्‍यो तर घटनाका दोषीलाई तत्काल पक्राउ गर्ने जाँगर देखाएन । राजनीतिक दलका अगुवा र जनप्रतिनिधिहरूको दबाबका कारण प्रहरीले दोषीलाई तत्काल पक्राउ गर्न नसकेको तथ्य बाहिरिएपछि जाहेरी दर्ता गरेको करिब दुई महिनापछि अर्थात् मंसिर २० गते मात्रै दोषीहरू पक्राउ परे । ", "रञ्जुले कसैको दबाब र प्रभावमा नपरी कानुनी रूपमै उपचार खोज्ने निर्क्यौल गरेपछि दोषीहरूलाई ५ दिनको म्याद थप गरी हिरासतमा राखेर अनुसन्धान भइरहेको छ । रञ्जुले अनुभव साटिन्, ‘अहिले डिप्रेसनको औषधि खाइरहेका मेरा दाइलाई नै मविरुद्ध प्रयोग गरेर दोषीलाई उन्मुक्ति दिन सिंगो समाज लागेको छ ।’ ", "रञ्जुले दिएको जाहेरीअनुसार छिमेकी सीता दाहालको घरबाट दुध किनेर खान थालेको दुई दिनपछि गत असोज २२ गते अचानक उनलाई दुध दिन छाडिएको थियो । रञ्जुले ‘मलाई दुध दिन किन छाड्नुभो’ भनी सोध्दा दाहालले ‘तँ दलितलाई दुध दिन थालेपछि मेरो गाई बिरामी भई दुध दिन छाडेको र परिवारका सदस्यमा पनि रगत छाद्ने रोग देखा परेको’ भन्दै आइन्दा दुध लिन नआउनु भनेकी थिइन् । मैया दाहालले समेत ‘दलितलाई दुध दिँदैनौ, कहाँ गएर के गर्नुपर्छ गरेर देखा’ भनेकी थिइन् । ", "सीता दाहालले भने आफूले अञ्जानवश गल्ती गरेको भन्दै पीडितसँग माफी मागेकी थिइन् । दाहालका एक आफन्तले भने, ‘सीता दाहालले दुध नदिएको सही हो तर रञ्जुविरुद्ध जातीय रूपमै गालीगलौजचाहिँ गरेको हैन ।’ इलाका प्रहरी कार्यालय धुलाबारीका इन्स्पेक्टर रोहित शर्माले दोषीहरूलाई जातीय भेदभाव तथा छुवाछूत ऐनअन्तर्गत मुद्दा दर्ता गरी अदालतबाट म्याद थप गरी हिरासतमा राखेर अनुसन्धान भइरहेको जनाए ।", "छुवाछूतका अधिकांश घटना गाउँमै मिलाउने प्रयत्न गरिन्छ । रञ्जुले व्यहोरेको घटनालाई पनि स्थानीयवासी र जनप्रतिनिधिहरूले सामसुम पार्ने प्रयत्न नगरेका हैनन् । तर, उनले कुनै हालतमा नमिल्ने अडान लिएपछि मात्रै मुद्दा प्रहरीसम्म पुगेको थियो । गत वर्ष पनि रञ्जुले यस्तै विभेदको सामना गरेकी थिइन् । उनलाई सासुको मृत्युपछि किरिया बार्न सिंगो समाज लागेर रोकेको थियो । सूर्य कडरियासँग अन्तरजातीय विवाह गरेकी उनले परिवारबाटै विभेद भोग्नुपरेको थियो । अघिल्लो पटक विभेदविरुद्ध उजुरी गर्न जाँदा प्रहरीले उजुरी नै लिन नमानेको उनले बताइन् । सिंगो समाजबाट एक्लिएपछि बाध्य भएर उनले उजुरी दर्तार् प्रक्रिया अघि नबढाएको जनाइन् । उनले सुनाइन्, ‘प्रहरीले उजुरी लिन मानेन, गाउँ समाजले मिल्नुपर्छ भन्दै मानसिक दबाब दिइरह्यो ।’", "मेचीनगर–१० का वडाध्यक्ष नारायण खनालले जातीय विभेद गैरकानुनी र जघन्य अपराध भएको भन्दै दोषीलाई कडा कारबाहीका लागि वडा कार्यालयले समेत सकारात्मक भूमिक निर्वाह गरेको जनाए । उनले भने, ‘जातका आधारमा कसैलाई विभेद गर्न पाइँदैन, यदि कसैले विभेद गर्छ भने त्यसलाई कानुनी दायरामा ल्याइनुपर्छ ।’ ", "दलित समुदायमाथिको विभेदका प्रायः मुद्दा गाउँ–टोलतिरै मिलाइन्छ । अनौपचारिक क्षेत्र सेवा केन्द्र (इन्सेक) झापाका प्रतिनिधि दलित अधिकारकर्मी नरेश खातीले भने, ‘रञ्जुजीको घटनामा पनि त्यो प्रयत्न भएको थियो तर उनीहरू फेल खाए ।’ उनका अनुसार यो वर्ष झापामा प्रहरीसम्म पुगेको छुवाछूतको मुद्दा पहिलो हो । विगतमा पनि फाट्टफुट्ट रूपमा मात्रै छुवाछूतका मुद्दा दर्ता भएको देखिन्छ । ‘प्रहरीमा मुद्दा नपर्नुको अर्थ झापामा जातीय विभेद छैन भन्नु हैन,’ खातीले थपे, ‘बरु प्रहरीसम्म मुद्दालाई पुग्नै दिइँदैन भनेर बुझ्नु उपयुक्त हुन्छ ।’ ", "कोभिड महामारीका बेला २०७७ भदौमा एथलेटिक्सकी कीर्तिमानी खेलाडी तथा नेपाल प्रहरीकी जवान चन्द्रकला लामगादेमाथि झापाको चारआलीमा जातीय विभेद भएको थियो । स्थानीय दुर्गा श्रेष्ठ दम्पतीले उनीमाथि जातीय गालीगलौजसहित विभेद गरेको थियो । कोरोना महामारी चरम अवस्थामा थियो । स्थानीय अगुवा र प्रहरीले उनलाई ‘मिल्न’ भनेका थिए । तर, उनले मानिनन् । अन्ततः ९ भदौमा इलाका प्रहरी कार्यालय धुलाबारीमा उनका पति सुमन खातीले जोहरी दिए ।", "जाहेरी दिँदादेखि नै प्रहरीको भूमिका शंकास्पद देखिन्थ्यो । कार्यालयका प्रहरी निरीक्षक कैलाश चौधरीले जातीय छुवाछूतको घटनालाई ‘अभद्र व्यवहार’ का रूपमा दर्ता प्रयत्न गरेका थिए । जातीय भेदभाव तथा छुवाछूत (कसुर र सजाय) ऐन २०७५ अनुसार छुवाछूतसम्बन्धी मुद्दा सरकारवादी हुन्छ । त्यस्तो मुद्दा सरकारी मुद्दासम्बन्धी ऐन २०४९ को अनुसूची १ मा समावेश भएको मानिन्छ । तर, सरकारवादी मुद्दा भए पनि अधिकांश छुवाछूतका घटनामा भने प्रहरीले असहयोग गर्ने गरेको पाइएको छ । चन्द्रकला लामगादेमाथिको जातीय विभेद मुद्दालाई प्रहरीले अभद्र व्यवहारका रूपमा दर्ता गर्दै दुई पक्षलाई मिलापत्र गरेर पठाउने प्रयत्न गरेको भए पनि अधिकारकर्मीहरूको चर्को दबाबका कारण जातीय विभेदअन्तर्गत नै दर्ता गर्न प्रहरी बाध्य भएको एक अधिकारकर्मीले जनाए । भदौ २७ मा जिल्ला अदालत झापाले ३/३ लाख रुपैयाँ धरौटी लिएर दोषी दुर्गा श्रेष्ठ र विष्णु श्रेष्ठलाई छाडेको थियो । ", "केही वर्षअघि मेचीनगर–७ बस्ने कमला लोहार (विक) लाई छिमेकी अभिमाया बस्नेत (४७) ले ‘कमिनी’ भन्दै पटक–पटक जातीय दुर्व्यवहार गरेपछि कमलाले बाध्य भएर नगरको न्यायिक समितिमा उजुरी दिइन् । समितिले दुवै पक्षलाई बोलाएर सामान्य छलफलपछि ‘आइन्दा जातीय दुर्व्यवहार नगर्ने’ सर्तमा अभिमायालार्ई उन्मुक्ति दियो । कमलाको घटना पनि गाउँमै मिलाउने प्रयत्न भएको थियो । तर, उनले न्यायिक समितिसम्म चाहिँ पुग्छु भनेर उजुरी दिएकी थिइन् । रुकुम घटनापछि गृह मन्त्रालयले २०७७ जेठ २२ मा ७ वटै प्रदेशमा दलित डेस्क राख्न प्रदेश प्रहरी कार्यालयहरूमा पत्राचार गरेको थियो । ", "मन्त्रालयको पत्राचार कसैले कार्यान्वयन गरेनन् । २०७८ जेठ १८ मा प्रहरी प्रधान कार्यालयले पुनः प्रदेश प्रहरी कार्यालयहरूलाई पत्राचार गरेर तत्काल दलित डेस्क खडा गर्न निर्देशन गर्‍यो । फेरि कार्यान्वयन भएन । सोही वर्ष कात्तिक ९ मा तत्कालीन गृहमन्त्री बालकृष्ण खाणले दलित अधिकार सुनिश्चितताका लागि अलग्गै ‘दलित डेस्क’ राख्न ठाडो निर्देशन दिएपछि मात्रै प्रहरी र प्रशासन कार्यालयहरू तात्तिए । ", "‘महिला बालबालिका तथा ज्येष्ठ नागरिक सेवा केन्द्र’ लेखिएको साइन बोर्डसँगै ‘महिला बालबालिका तथा ज्येष्ठ नागरिक सेवा केन्द्र/दलित सेल (डेस्क)’ लेखेर नाम मात्रैको डेस्क खडा गरिएको छ । डेस्कमा अहिलेसम्म एउटा पनि छुवाछूतका मुद्दा दर्ता भएको देखिन्न । ‘दलितका लागि अलग्गै डेस्क राख्ने अवस्था पनि छैन, जनशक्ति पनि छैन,’ एक प्रहरी अधिकृतले भने, ‘छुवाछूत भयो भनेर अहिलेसम्म कोही मुद्दा दर्ता गराउन पनि आएकै छैन ।’ ", "गृह मन्त्रालयले जातीय भेदभाव तथा छुवाछूत (कसुर र सजाय) ऐन, २०६८ (संशोधित) बमोजिम दण्डनीय हुने भएकाले जातीय छुवाछूतजन्य कार्य गर्ने गराउनेलाई कानुनबमोजिम कारबाही गर्न पनि निर्देशन दिएको थियो । कानुन व्यवसायी देवेन्द्र विश्वकर्माका अनुसार मुलुकी ऐनको अदलको महलमा कसैले कसैलाई जातिपाति, धर्म, वर्ण, वर्ग वा कामको आधारमा छुवाछूतको भेदभावपूर्ण व्यवहार, बहिष्कार वा निषेध गरेमा तीन महिनादेखि तीन वर्षसम्म कैद वा एक हजारदेखि २५ हजारसम्म जरिवाना वा दुवै सजाय हुन सक्ने उल्लेख छ । ऐनमै दण्ड र जरिवाना न्यून तोकिँदा छुवाछूतको घटना कम हुन नसकेको कानुन व्यवसायी विश्वकर्माको दाबी छ । उनले भने, ‘दण्ड, सजाय बढाएर चुस्त ढंगले यसलाई कार्यान्वयन गर्ने हो भने छुवाछूत कम हुन्छ ।’"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/bibhed-13122023030934-1000x0.jpg&w=1000&h=0", "author": "पर्वत पोर्तेल", "author_link": "https://ekantipur.com/author/author-8942", "published_date": "मंसिर २७, २०८०"},
{"link": "https://ekantipur.com/news/2023/12/13/the-speaker-gave-pandey-the-responsibility-of-the-general-secretary-of-the-parliament-18-31.html", "title": "सभामुखले पाण्डेयलाई दिए संसद्को कार्यवाहक महासचिवको जिम्मेवारी", "summary": "काठमाडौँ — सभामुख देवराज घिमिरेले प्रतिनिधिसभाका सचिव पद्मप्रसाद पाण्डेयलाई संघीय संसदको कार्यवाहक महासचिवको जिम्मेवारी दिएका छन् । उनले बुधबार राष्ट्रियसभाका अध्यक्ष गणेशप्रसाद तिमल्सिनासँगको परामर्शमा प्रतिनिधिसभाका सचिव पाण्डेयलाई अर्को व्यवस्था नहुन्जेलसम्मकालागि संसद्को महासचिवको सेवा सुविधा पाउने गरी जिम्मेवारी तोकेका हुन् । ", "paragraphs": [" संघीय संसदका महासचिव भरतराज गौतमले राजीनामा दिएका छन् । तर उनको राजीनामा स्वीकृत भइसकेको छैन । रिक्त रहेको पदमा सभामुख घिमिरेले पाण्डेयलाई काम गर्ने जिम्मेवारी दिएका हुन् ।", "कानुनको व्यवस्थाबमोजिम सभामुख घिमिरे र राष्ट्रियसभाका अध्यक्ष तिमल्सिनाले सचिव पाण्डेयलाई नै संसद्को महासचिव नियुक्त गर्न यसअघि नै सिफारिस गरिसकेका छन् । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/pandey-13122023064439-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २७, २०८०"},
{"link": "https://ekantipur.com/news/2023/12/13/the-basis-for-improvement-in-the-economy-has-been-seen-finance-minister-mahat-16-47.html", "title": "अर्थतन्त्रमा सुधारको आधार देखिएका छन् : अर्थमन्त्री महत", "summary": "काठमाडौँ — लामो समयदेखि शिथिल रहेको अर्थतन्त्रमा सुधारका आधार देखिएको अर्थमन्त्री प्रकाशशरण महतले बताएका छन् । बाह्य सूचकहरू सबल बन्दै गएको अवस्थामा ब्याजदर घट्दै गएको, कर्जा प्रवाह बढिरहेको, राजस्व संकलन बढ्दो क्रममा रहेकोलगायत कारण अर्थतन्त्रमा सुधारका आधारहरू भेटिएको अर्थमन्त्री महतले दाबी गरेका छन् ।", "paragraphs": ["अर्थतन्त्रको वर्तमान अवस्थाबारे बुधबार अर्थमन्त्रालयमा आयोजित पत्रकार सम्मेलनमा अर्थमन्त्री महतले आफूले अर्थतन्त्र सम्हाल्दाको तुलनाम अहिले अर्थतन्त्रका सूचकमा उल्लेख्य सुधार भएको दाबी गरे । अर्थमन्त्रीले अर्थतन्त्रमा सुधारको क्रम सरु भएको बताइरहँदा एक साता अघि प्रधानमन्त्री पुष्पकमल दाहालले भने अर्थतन्त्र संकटमा रहेको सार्वजनिक रूपमा बोल्दै आएका छन् । यही कारण प्रधानमन्त्री दाहालले अर्थतन्त्रको गाँठो फुकाउन निजी क्षेत्र सम्मिलित अधिकार सम्पन्न छुट्टै संयन्त्र बनाउने विषयमा पनि छलफल गर्दै आएका छन् ।", "पत्रकार सम्मेलनमा अर्थमन्त्री महतले पछिल्ला महिनाहरुमा राजस्व संकलन र पुँजीगत खर्चमा क्रमिक सुधार भइरहेको पनि बताए । ‘मैले अर्थमन्त्रीको कार्यभार सम्हाल्दा अर्थतन्त्रका अधिकांश परिसूचक अनुकूल अवस्थामा थिएनन । कोभिडको समयमा लिइएको खुकुलो मौद्रिक तथा वित्त नीतिका कारण घरजग्गा, शेयर र वस्तु आयात तर्फ उच्च कर्जा प्रवाह भएकोमा विदेशी विनियम सञ्चितिमा चाप परेको थियो,’ उनले भने, ‘उक्त चापलाई समाधान गर्न भनी लिइएको नियन्त्रणकारी मौद्रिक नीतिले गर्दा कर्जा प्रवाह विस्तार हुन नसकेको, ब्याजदर बढ्न गएको, उपभोग प्रभावित हुँदा र केही वस्तुको आयात प्रतिबन्धका कारण आयात घट्न गएकाले राजस्व संकलन कमजोर भई सार्वजनिक वित्त सन्तुलनमा चाप परेको थियो भने घर जग्गा र शेयर कारोवारमा ठूलो गिरावट आएको थियो ।’", "यस्तै, सरकारले सुरु गरेका आर्थिक र बजेट प्रणाली सुधारका कार्यक्रमलाई अझ विस्तार गरिने पनि अर्थमन्त्री महतले बताए । अल्पकालमा सरकार र निजी क्षेत्र बिच उच्च स्तरको समन्वय कायम गरी हाल अर्थतन्त्रमा देखिएको सकारात्मक अवस्थालाई उपभोग र लगानीमा प्रतिबिम्बित गराउने, सरकारको खर्चमा मितव्ययिता कायम गर्दै सरकारी लगानीमा विद्यमान अवरोधहरू फुकाउने, मुलुकको पश्चिम क्षेत्रमा आएको भूकम्पबाट प्रभावितहरुलाई तत्काल राहत र अस्थायी आवासको व्यवस्था गरी ध्वस्त संरचनाको छिटो पुनर्संरचना गर्ने र युवाहरूलाई स्वदेशमा नै रोजगारीका अवसर सिर्जना गर्दै अपेक्षित आर्थिक वृद्धिदर हासिल गर्न जोड दिइने उनले बताए ।", "‘आगामी वैशाख ९ र १० मा सरकारले लगानी सम्मेलनको घोषण गरी त्यसको तयारी सुरु गरेको छ । लगानी सम्मेलन अघि नै लगानीसँग सम्बन्धित कतिपय नीतिगत र कानुनी सुधार अगाडि बढाइनेछ,’ उनले भने, ‘लगानी सम्मेलनमा तुलनात्मक लाभका र आयात प्रतिस्थापन गर्न सकिने क्षेत्रमा सम्भावित लगानीकर्ताहरुको उपस्थितिमा सार्थक लगानी सम्मेलन गर्न सरकार लागि परेको छ ।’", "मौद्रिक नीतितर्फ नीतिगत सहजता भइसकेको र वित्त नीतिमा देखिएका कमी कमजोरी पनि हट्दै गएकाले अब विस्तारै अर्थतन्त्रले गतिलिने उनको भनाइ थियो ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/ps-mahat-13122023093450-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २७, २०८०"},
{"link": "https://ekantipur.com/news/2023/12/13/the-president-accepted-the-resignation-of-general-secretary-of-parliament-gautam-13-05.html", "title": "राष्ट्रपतिद्वारा संसद्का महासचिव गौतमको राजीनामा स्वीकृत", "summary": "काठमाडौँ — राष्ट्रपति रामचन्द्र पौडेलले संघीय संसद्का महासचिव भरतराज गौतमले दिएको राजीनामा स्वीकृत गरेका छन् । महासचिव गौतमले गत २४ गते राजीनामा बुझाएका थिए ।", "paragraphs": ["उक्त राजीनामा बुधबार स्वीकृत भएको राष्ट्रपति कार्यालयका प्रवक्ता शैलजा रेग्मी भट्टराईद्वारा जारी विज्ञप्तिमा छ । गौतमको राजीनामा स्वीकृत नहुँदै सभामुख देवराज घिमिरे र राष्ट्रिय सभाका अध्यक्ष गणेशप्रसाद तिमिल्सिनाले प्रतिनिधि सभाका सचिव पद्मप्रसाद पाण्डेयको नाम महासचिवका लागि सिफारिस गरेका थिए ।", "राजीनामा स्वीकृत नहुँदै नयाँ सिफारिस भएपछि राष्ट्रपतिले उक्त सिफारिसलाई अध्ययन गर्ने भन्दै राखेको छ । सिफारिसको प्रक्रिया नमिलेको भन्दै राष्ट्रपतिले नयाँ नियुक्ति नगरेपछि सभामुखले सचिव पाण्डेयलाई बुधबारै कार्यवहाक महासचिवको जिम्मेवारी दिएका छन् । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/bharatraj-gautam-13122023093443-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २७, २०८०"},
{"link": "https://ekantipur.com/news/2023/12/13/narayangadh-muglin-road-section-preparation-to-bring-eight-more-bridges-into-operation-48-13.html", "title": "नारायणगढ–मुग्लिन सडक खण्ड : थप आठ पुल सञ्चालनमा ल्याउने तयारी", "summary": "चितवन — नारायणगढ–मुग्लिन सडक खण्डमा निर्माण हुँदै गरेका थप आठ पुल दुई महिनाभित्रमा सञ्चालनमा ल्याउने गरी काम भइरहेको छ । ती पुलको पहुँच मार्गको काम मात्र बाँकी छन् । नागढुंगा–मुग्लिन सडक आयोजना पश्चिम खण्ड (नारायणगढ–मुग्लिन)का सूचना अधिकारी ई कृष्ण आचार्यका अनुसार मंसिर महिनामा चार  नयाँ पुल सञ्चालनमा आएका छन् । थप आठवटा पुल दुई महिनाभित्रमा सञ्चालनमा आउने गरी काम भइरहेको छ । ", "paragraphs": [" ", "उनका अनुसार काली, नम्सी, रिग्दी, सिमलताल, भोर्ले, खोर, खहरे र जुगेडी पुल दुई महिनाभित्रमा सञ्चालनमा आउने आउँदै छन् । उनले भने, 'चार वटा एक महिनामानै सञ्चालनमा आउँछ । आठ वटै पुल सञ्चालनमा ल्याउन दुई महिना लाग्छ ।' ती पुलको पहुँचमार्ग बनाउने र रङगरोगन लगायतका काम भइरहेको छ ।", "यही मंसिर महिनामा डुम्रे, चिसेन्जी, तोपे र लामो बालु्वाको पुल सञ्चालनमा आएको उनले जानकारी दिए । थप आठ पुल सञ्चालनमा आएपछि नयाँ बन्दै गरेका १५ पुलमध्ये दुईवटा मात्र बन्न बाँकी रहन्छन् । आचार्यका अनुसार खहरेको पुल ६ महिनाभित्रमा सञ्चालनमा आउने छ । तुइन खोलाको पुल निर्माणका लागि भने भित्तो विस्फोट गर्नुपर्ने भएकाले थप समय लाग्ने उनले बताए ।", "गएको हिउँदमा सडक रोकेर दुईवटा पुल बनाउन ढिस्को भत्काउन थालिएको थियो । सँगै भत्काउन थालिएको चिसेन्जी खोलाको आडको ढिस्को भत्काएर पुलसमेत निर्माण गरिसकिएको छ । यो ठाउँमा ४० मिटर अग्लो ढिस्को भत्काएर पुल बनाइएको हो । आचार्यका अनुसार तुइन खोलाको पुल बनाउनका लागि ढिस्को पूरै भत्काउन नसकिएपछि विस्फोट गर्न लागिएको हो । पुलको मुग्लिन तर्फको झण्डै ६० मिटर अग्लो पहाडमध्ये २५ मिटर भत्काइएको छ । बाँकी ३५ मिटरलाई विस्फोट गर्न लागिएको सूचना अधिकारी आचार्यले जानकारी दिए ।", "प्रक्रियागत काम पूरा गर्न समय लागेकाले गत हिउँदमानै विस्फोट गर्ने गृहकार्य गरिएको भए पनि काममा ढिलाइ भएको हो । उनका अनुसार ढिस्को भत्काउन विस्फोटक पदार्थ ल्याउनका लागि अनुमति प्राप्त भइसकिएको छ । आयोजनाले विभाग हुँदै गृह मन्त्रालय, रक्षा मन्त्रालय, पुनः गृहमन्त्रालय भएर अन्तिम अनुमति भारतीय राजदूताबासबाट पाएको जनाइएको छ । ", "यससँगै विस्फोटक पदार्थ ल्याएर राख्नका लागि नेपाली सेनासँग रहेको बंकर मर्मत सम्भार गर्ने तयारी गरिएको छ । उनका अनुसार भरतपुरमा सेना सँग रहेको बंकर मर्मत गरेर त्यहाँ विस्फोटक पदार्थ राख्न लागिएको हो । दश टन विस्फोटक पदार्थ झिकाइँदै छ । दुई महिनाभित्रमा विस्फोटक पदार्थ झिकाएर अर्को दुई महिनामा विस्फोट गरी डाँडा भत्काउने तयारी छ । उनले भने, 'हाम्रो योजना अनुसार काम भएमा आगामी असार सम्ममा पुलनै बनिसक्छ ।' ", "यो खण्डमा पर्ने १९ पुलमध्ये चार पुल सन् २०२० मा निर्माण गरिएको थियो । बाँकी १५ पुलसँगै निर्माण थालिएको हो । विसं २०७६ चैत १० गतेबाट पुलको निर्माण थालिएको हो । पुलको लागत रु एक अर्ब २८ करोड छ । पछिल्लो पटक थप गरिएको म्याद अगामी पुस १० गते सकिँदै छ । अनक कन्सट्रक्सनले पुलको ठेक्का पाएको थियो । यो राजमार्गलाई एसियाली विकास बैंक (एडिबी) को सहयोगमा एसियन मापदण्डअनुसार बनाइएको हो । पुल ११ मिटर चौडा छन् । ", "सडक विस्तार गरेसँगै नौ देखि ११ मिटर फराकिलो बनेको छ । राजधानी बाहिरिने र भित्रने प्रमुख सडकका रुपमा यो सडक रहेको छ । यो सडक हुँदै दैनिक १० हजार भन्दाबढी सवारीसाधन आवतजावत गर्छन । वर्षाको समयमा दुःख दिँदै आएको यो सडक विस्तार र पुल बनेपछि केही राहत हुँदै आएको छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/muglinnarayan-2712023023713-1000x0.jpg&w=1000&h=0", "author": "रासस", "author_link": "https://ekantipur.com/author/author-9299", "published_date": "मंसिर २७, २०८०"},
{"link": "https://ekantipur.com/blog/2023/10/08/that-meeting-with-nobel-peace-prize-winning-journalist-resa-12-42.html", "title": "नोबेल शान्ति पुरस्कार विजेता पत्रकार रेसासँगको त्यो भेट  ", "summary": "न्युयोर्क,अमेरिका — सेप्टेम्बर २९ । संयुक्त राष्ट्रसंघमा सन् २०२३ मा विश्वका विभिन्न क्षेत्रका मुलुकहरु आएका हामी १२ पत्रकारको अन्तिम दिन थियो । किनकी हामी ‘रेहम अल–फरा मेमोरियल जर्नालिज्म फेलेपिल’ मा छनौट भएर संयुक्त राष्ट्रसंघको लागि आएको कार्यक्रम त्यहि दिन सकिँदै थियो ।", "paragraphs": [" उक्त कार्यक्रमको नाम सन् २००३ मा इराकको राजधानी बगदादमा राष्ट्र संघको मुख्यालयमा भएको बम आक्रमणमा मारिएकी जोर्डनकी २९ वर्षीय ‘पब्लिक इनफरमेसन अफिसर’ लाई उल्लेख गर्दै राखिएको हो ।", "अन्तिम दिन भएकोले सबै कार्यक्रम पूरा गरेर अन्त्यमा राष्ट्र संघकै मूख्यालयभित्रै प्रमाणपत्र हस्तान्तणदेखि बेलुकी खानाको पनि व्यवस्था गरिएको थियो । ", "हामीलाई हौसला दिनको लागि उक्त कार्यक्रमकी अतिथिको रुपमा एक जना छोटो कदकी एक हँसिली महिला पनि आएकी थिइन् । ब्याइज कट कपाल, कोट र साइडमा झोला भिरेकी उनी अरु कोहि नभएर सन् २०२१ मा नोबेल शान्ति पुरस्कार पाएकी फिलिपिनो–अमेरिकी पत्रकार मारिया रेसा थिइन् । त्यस वर्ष उनीसँगै रुसी पत्रकार दिमित्री मुरातोभले उक्त पुरस्कार पाएकी थिइन् । ", "रेसा र मुरातोभले अभिव्यक्ति स्वतन्त्रताको रक्षाका लागि गरेको प्रयासका लागि नोबेल शान्ति पुरस्कार दिइएको थियो । प्रजातन्त्रको पूर्वसर्त र शान्तिका लागि अभिव्यक्ति स्वतन्त्रता महत्वपूर्ण भएको र त्यसको रक्षाका लागि उनीहरुले उल्लेख्य भूमिका निर्वाह गरेको नोबेल पुरस्कार छनोट कमिटीले जनाएको थियो । ", "उनले सन् २०२१ मा उक्त पुरस्कार जिते लगतै मैले मारियाकै समाचार संस्था ‘र्‍यापलर’ मा काम गर्ने मेरो साथी मारा सेपेडासँग इमेल मागेर संवाद गर्ने कोसिस गरेको थिएँ । तर पुरस्कार पाउने बित्तिकै उनी व्यस्त भएको कारण कुराकानी हुन सकेन । फिलिपिन्सकी पत्रकार मारालाई मैले सन् २०२१ कोभिड–१९ को कारण भर्चुअल रुपमा भएको ‘रेहम अल–फरा मेमोरियल जर्नालिज्म फेलेपिल’ कै दौरान चिन्ने मौका पाएको थिएँ ।", "यस पटक कस्तो संयोग पर्‍यो भने म र मारा दुवै भर्चुअलबाट न्युयोर्कस्थित राष्ट्रसंघको मुख्यालमा हुने छात्रवृत्ति कार्यक्रममा छनोट भयौं (भर्चुअलमा छनोट भएका मध्ये केहिलाई मात्र यस पटक फेरि छनोट भएर न्युयोर्क आउने अवसर मिलेको थियो) । हाम्रो १८ दिने कार्यक्रम सकिने अन्तिम समयमा नोबेल पुरस्कार विजेता रेसा पनि न्युयोर्क नै आइपुगेकी रैछिन् । रेसाले भने अनुसार उनी राष्ट्रसंघको अर्को एउटा कार्यक्रमसहित अहिले प्रविधिको दुनियाँमा आफ्नो न्यूज अनलाइन ‘र्‍यापलर’ कसरी प्रभावकारी बनाएर लाने लगायतको विषयमा प्राविधिक टोलीहरुसँग छलफल गर्न आएकी पनि रैछिन् । ", "उनकै समाचारको कक्षमा काम गरेकी मारा (जो अहिले सिगांपुरको ‘द स्ट्रेक्स टाइम्स’ को लागि फिलिपिन्सबाट काम गर्छिन्) र राष्ट्रसंघका उच्च पदाधिकारीहरुसँग पनि राम्रो चिनजान भएको कारणले गर्दा हाम्रो १२ जना पत्रकारको१८ दिने कार्यक्रमको ‘ग्राजुएसनम’ मा आइन् । सेप्टेम्बर २९ मा न्युयोर्कमा लगातार ठूलो पानी पारेपछि आपत्तकालिन अवस्था घोषणा गर्दै घरबाट बाहिर ननिस्कनको लागि स्थानीय सरकारले आग्रह गरिरहेको थियो । त्यसका बावजुद पनि मारासँगको लगातार सम्पर्कमा रहेर हाम्रो कार्यक्रममा आइपुगिन् । ", "हाम्रो कार्यक्रम राष्ट्रसंघमा रिपोर्टिङ गर्ने पत्रकारहरुको संस्था ‘युनाइडेट नेसन्स करेसपोन्डेन्ट्स एसोसिएसन’ को हलमा भएको थियो । म हलमा प्रवेश गर्दा राष्ट्रसंघकी उपमहासचिव तथा हाम्रो छात्रवृत्ति कार्यक्रमलाई हेर्ने विभाग ‘डिपार्टमेन्ट अफ ग्लोबल कम्युनिकेसन्स’ की प्रमुख मलिसा फ्लेमिङ, उक्त विभागका निर्देशक माहेर नासेर र फिलिपिन्सकी साथी मारा कुराकानी गरिरहेका थिए । उनीहरुसँगै उही हँसिली नोबेल पुरस्कार विजेता पत्रकार कुराकानी गरिरहेकी थिइन् । ", "त्यसपछि माराले हामी सबै साथीहरुलाई एकपछि अर्को गर्दै चिनाउन थालिन् । मेरो पालो आयो । मैले आफ्नो परिचयसहित नेपालबाट आएको बताएँ । उनले हार्दिकतापूर्वक ‘तपाईंलाई भेट्न पाउन खुसी लाग्यो’ भनिन् । त्यसपछि हामी सबैले एकपछि अर्को गर्दै पत्रकार रेसासँग फोटो खिचाउने काम गर्यौं । उक्त अवसरमा हामीसँग उनी पनि उत्साहित रुपमा फोटो खिच्नको लागि तयार भइन् । मैले नोबेल शान्ति पुरस्कार विजेता भेटेको यो दोस्रो पटक थियो । यस अघि भारतमा बालबालिकाहरुको संरक्षण गर्ने र अधिकारको लागि संघर्ष गरेका कैलाश सत्यार्थीलाई भेट्ने अवसर पाएको थिएँ । सत्यार्थीले सन् २०१४ मा पुरस्कार पाएपछि नेपालको भ्रमण गरेका थिए । त्यस अवसरमा मैले उनको नेपाल भ्रमणको रिर्पोटङ गरेको थिएँ । साथै, त्यस अवसरमा उनले मलाई अन्तर्वार्ता पनि दिएका थिए । रेसा जस्तै सत्यार्थी पनि सरल र मिलनसार स्वभावका थिए । ", "यी दुवै नोबेल पुरस्कार विजेतासँग भेट्दा मैले कुनै पनि घमन्ड पाइँन । बरु उनीहरुले मलाई नै आनन्दित रुपमा कुरा गर्ने र सोधेका प्रश्नहरुमा जवाफ फर्काउने काम गरे । ", "हाम्रो कार्यक्रममा उपस्थित भएकी रेसालाई प्रमाण पत्र वितरण अघि उपमहासचिव फ्लेमिङले मनतव्यको लागि बोलाइन् । त्यसपछि फ्लेमिङले एकपछि अर्को गर्दै पत्रकारिकताको बारेमा प्रश्नहरु पनि गरिन् । त्यहि दौरानमा रेसाले फिलिपिन्समा पत्रकारिताका गर्दा दौरान भइरहेको समस्याको बारेमा मात्र सुनाइन्, साथै अब कसरी अगाडि बढ्नु पर्छ भन्ने बारे पनि सुझाव दिइन् । उनले विगत १० वर्षमा आफ्नो संस्था ‘र्‍यापलर’ लाई अन्तर्राष्ट्रिय सहयोग नभएको भए अहिले टिक्नको लागि गाह्रो पर्ने बताइन् ।", "उनले आफूले राज्यद्वारा लगाइएका धेरै मुद्दाहरुमा अझै दुईटा बाँकी रहेको उल्लेख गरिन् । साथै, सरकारको तर्फबाट समाचार कक्षमा पटक पटक भएका चेकिङको बारेमा पनि सुनाइन् । ‘सरकारले कति बेला, के कारणले हाम्रोमा सुरक्षाकर्मी पठाउँछ थाहा हुन्न । त्यसैले हामीले पटक–पटक त्यस्तो अवस्थालाई मध्यनजर गरेर समाचार कक्षामा तालिम पनि गर्छौं, पूर्वतयारीको रुपमा,’ उनले भनिन्,‘एक पटक त पूर्व तयारीको लागि गरिएको अभ्यास एक जना साथीको कारण लाइभ भएछ । त्यसलाई लिएर हामीले आफ्ना पाठक र ग्राहकहरुसँग क्षमा माग्नु नै पर्यो ।’ ", "रेसाले अहिलेको विश्वमा कोहि पनि एक्लै जान नसक्ने उल्लेख गर्दै मिलेर अगाडि बढेमात्र समस्याको समाधान गर्न सक्ने बताइन् । ", "उनले अबको १ देखि २ वर्ष पत्रकारिकताको लागि सबैभन्दा चुनौतिको वर्ष भएको ठहर गरिन् । ‘यदि हामीले यो समयमा पत्रकारितालाई बचाइराख्न सक्यौं भने सबैको लागि राम्रो हुन्छ,’ उनले भनिन्,‘हाम्रो पत्रकारिताको महत्त्वपूर्ण छ ।’ पत्रकारिता गर्दा सबैभन्दा कठिन समस्या भोग्छु भनेर गर्दा राम्रो हुने उनको ठम्याई छ । उनले पत्रकारितालाई बलियो बनाउन संयुक्त राष्ट्र संघले भूमिका खेलिरहेको र अझै थप भूमिका निर्वाह गर्ने पर्ने बताइन् । अन्त्यमा, नोबेल शान्ति पुरस्कार विजेता रेसाले थपिन्,‘यो पत्रकारिता गर्ने सबैभन्दा राम्रो र सबैभन्दा खराब समय हो ।’ "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/jp-blog-08102023101902-1000x0.jpg&w=1000&h=0", "author": "जगदीश्वर पाण्डे", "author_link": "https://ekantipur.com/author/author-9672", "published_date": "आश्विन २१, २०८०"},
{"link": "https://ekantipur.com/blog/2023/10/09/one-friend-after-another-fell-before-his-own-eyes-51-52.html", "title": "‘आफ्नै आँखा अगाडि एकपछि अर्को साथी ढल्दै गए’", "summary": "इजरायल — हामी १७ जना साथीहरू दक्षिण इजरायलको सेदोत नेगेभको किवुज अलुमिनको बासस्थानमा सुतिरहेका थियौँ । शनिबार बिदा थियो‚ ड्युटी थिएन । बिदाको दिन खासै चहलपहल हुँदैन । हामी तलबको प्रतिक्षामा थियौँ । साथमा पैसा पनि थिएन । बाहिर हिँडडुल गर्ने योजनामा पनि थिएनौं । बिहान ६ बजेसम्म उठेका थिएनौं ।", "paragraphs": ["हामी बसेको ठाउँ इजरायल र गाजाको बोर्डरबाट २० किलोमिटर टाढा पर्थ्यो । माथि आकाशमा मिसाइल आउँदा आकासमै डिस्पोज हुन्छ भन्ने जानकारी थियो । मिसाइल आउनुअघि साइरन बज्थ्यो । शनिबार बिहान साइरन बजेन । आकासमा चरा उडेजसरी मिसाइलहरू उडिरहेका थिए । ", "हामी सबै जना आकासतिर उडिरहेका मिसाइल हेर्न बाहिर निस्किएका थियौं । सबैले मोबाइलबाट भिडियो खिच्यौँ । पहिलोपल्ट भएर पनि होला‚ रमाइलो मनिरहेका थियौँ । आकासमा धेरै मिसाइल विस्फोट हुन थालेपछि हामी सुरक्षित हुन बंकरतिर लाग्यौं ।", "अवस्था एक घण्टासम्म सामान्य नै थियो । १७ जना नै एउटै बंकरमा बसिरहेका थियौं । अरु कृषि फार्ममा रहेका साथीहरूसँग भिडियोमा कुराकानी भइरहेको थियो । जयपृथ्वी–६, बझाङका गणेशकुमार नेपाली शौचालय जान बंकरबाट बाहिर निस्किएका थिए । शौचालय नजिकै थियो । शौचालयबाट फर्किरहेका बेला गणेशमाथि दुई गोली प्रहार भयो । उनी त्यही ढलिहाले । हाम्रो बंकरको ढोकाको भाग खुल्ला थियो । ढोकाबाट देखिहाल्यौं । ", "हमासका लडाकुहरू हामी बसेको क्षेत्रमा छ्याछ्याप्ती भइसकेको हामीले पत्तो नै पाएनौं । ढोकाको छेऊमै रहेका अर्का साथी लेकम-५ दार्चुलाका दीपेशराज विष्ट ‘वी आर नेपाली, वी आर नेपाली’ भन्दै हात उठाउँदै बाहिर निस्किए । उसलाई पनि गोली हानिदिए । उनले एय्या पनि गर्न पाएनन् । ढलिहाले ।", "त्यतिबेरसम्म हामीभित्र रुवाबासी चलिसकेको थियो । सात्तो गइसकेको थियो । हमास लडाकुहरूले दुईवटा ग्रिनेड एकसाथ बंकरभित्र फालिदिए । एउटा ग्रिनेडलाई भीमदत्त–३ कञ्चनपुरका विपिन जोशीले बाहिर फालिदिए भने अर्को भित्रै पड्कियो । सबै साथीहरू एकै ठाउँमा अर्थात् म भएको ठाउँमा हामफाले । साथीहरू एकमाथि अर्को गरी खप्टिए । म सबैभन्दा भुईंमा थिएँ । खप्टिँदाखेरि ग्रिनेड विस्फोट भयो । ७ जना साथीहरू घाइते भए । धेरैजसोको घुँडामुनि लाग्यो । कसैको पिँडुला फुट्यो । कसैको पैतला नै झर्‍यो । ", "ग्रिनेड फालेर उनीहरू त्यहाँबाट हिँडे । विपिनले वरिपरिका साथीहरूलाई एम्बुलेन्स पठाइदिन अनुनयविनय गरिरहे । मैले पनि साथीहरूलाई हारगुहार गरेँ । १५–२० मिनेटको अन्तरालमा तीन जनाको टोली एम्बुलेन्स लिएर आयो । सख्त घाइतेलाई हामी लिएर जान्छौं भन्दै हामीलाई अर्को बंकरमा जान भन्यो । घोडाघोडी-४ का नारायणप्रसाद न्यौपाने, सपही–६ धनुषाका आनन्द साह र टीकापुर–९ कैलालीका धनबहादुर चौधरी सख्त घाइते थिए । एम्बुलेन्समा आएका प्रहरीको जिम्मामा उनीहरूलाई छाडेर हामी नजिकको अर्को बंकरमा गयौं । त्यहाँबाट धनबहादुरलाई मात्रै अस्पताल लगिएको पछि मात्रै थाहा पायौं । उपचार नपाएर नारायण र आनन्दको बंकरमै ज्यान गयो । ", "अर्को बंकरमा जाँदा बौनिया–३ कैलालीका आशिष चौधरी, मधुवन–१ सुनसरीका राजेशकुमार स्वर्णकार, पाचनली–३ डोटीका राजन फुलरा, लमिखल–८ डोटीका पदम थापा, शारदा–३ सल्यानका प्रवेश भण्डारी र मालिकार्जुन–४ दार्चुलाका लोकेन्द्रसिंह धामी, शारदा–२ सल्यानका विधान सेजवाल, दंगीशरण–३ दाङका प्रविन डाँगी, गोरखा–८ गोरखाका हिमाञ्चल कट्टेल, भीमदत्त–३ कञ्चनपुरका विपिन जोशी, त्रिवेणी–१ सल्यानका प्रमोद केसी, त्रिशक्ति–४ कैलालीका वीरेन्द्र चौधरी भजनी र मसहित १३ जना साथीहरु सकुशल थियौँ । ", "त्यो बंकर पहिलाको बंकरबाट एक मिनेटको मात्रै दूरी थियो‚ त्यसमा हामीसँगै काम गर्ने २० जना थाइल्यान्डका नागरिक पनि थिए । त्यो बंकरमा किचनको सुविधा पनि थियो । म किचनको वेसनमुनिको भागमा गएर बसेँ‚ त्यहाँ काठको सानो ढोका थियो । त्यो ढोका लगाएर म नबोली बसिरहेँ । वीरेन्द्र भने चामालको बोरा पछाडि गएर बसे । बाँकी साथीहरू थाइल्यान्डका नागरिकको छेउमा गएर भुइँमै बसिरहे । कसैले कसैसँग कुरा गरिरहेका थिएनन् । हामी त्यहाँ गएर बसेको आधा घण्टा जति सुनसान थियो त्यहाँको अवस्था । एक्कासी फेरि हमासका लडाकुहरू बंकरभित्र छिरे । थाइल्यान्डका नागरिकहरूले उनीहरूकै भाषामा आफूहरू थाइल्यान्डका नागरिक हौँ भन्दै गुहार मागे । ७ जना थाईलाई त्यहाँबाट बाहिर लिएर गयो । त्योक्रममा विपिन पनि परे । बाँकीलाई त्यहीँ राखेर अन्धाधुन्ध गोली बर्साए । उनीहरुले गोली सिधा नहान्दा मतिर आएन । तलतिर बर्साउँदा साथीहरूलाई लाग्यो । चार–पाँचवटा ग्रिनेड भित्रै फालियो । अश्रुग्यास पनि फालेर उनीहरू हिँडे ।", "मलाई र विरेन्द्रलाई गोली लागेन । हामीबाट छलियौँ । आशिष, राजेशकुमार, राजन, पदम, प्रवेश र लोकेन्द्रसिंह धामीको त्यहीँ मृत्यु भयो । विधान, प्रविण र हिमाञ्चल घाइते भए । उनीहरूले पानी पानी भनिरहे । मैले किचनमा रहेको पानीको पाइप फुटाएँ र त्यहाँबाट अलि अलि पानी निकालेर उनीहरूलाई दिएँ । पानी भएपछि अश्रुग्यासको गन्ध पनि बिस्तारै हराउँदै गयो । ", "विधान र प्रविणको खुट्टामा क्षति पुग्यो । हिमाञ्चल सामान्य घाइते थिए । उनीहरूलाई पानी खुवाइरहेँ‚ त्यसरी हामीले दिनभर बितायौं । साथीहरू गम्भीर थिए । रक्तश्राव भइरहेको थियो । जतिखेर पनि चिच्चाहटले एकदमै मानसिक तनाव भइरह्यो । साँझ आएर एम्बुलेन्सले विधान, प्रविण र हिमाञ्चललाई नजिकको अस्पतालमा लिएर गयो । विरेन्द्र र म त्यहाँबाट बाहिरिन सक्यौं । ", "भगवान् दाहिने रहेछन् । एउटा जुनीमात्रै होइन‚ ३ जुनी सँगै पाएको जस्तो लागेको छ । आमाको दूधको दस धारा र बुबाको त्यो प्रार्थना बलियो रहेछ । अनि मेरो मायाको त्यो प्रार्थना पनि मूल्यवान् हुन गयो । यस्तो युद्ध त फिल्ममा पनि देखेको थिइनँ मैले । मेरै आँखा आगडि के के भयो भयो ! कति साथिलाई पानी पनि दिन पाइनँ । के के गरौंला, कमाउँला, रमाउँला भनेर सपना बोकी सँगै विदेश आएका साथीहरू रहेनन् । मेरा सम्पूर्ण नातेदार, साथीभाइहरू ! म सुरक्षित छु । मलाई नेपाली दाजुहरूले उद्धार गरेर तेलअविवमा ल्याउनुभएको छ । म र वीरेन्द्र साथमै छौं । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/pramod-kc-09102023052044-1000x0.jpg&w=1000&h=0", "author": "प्रमोद केसी", "author_link": "https://ekantipur.com/author/author-PramodKc-stp3L", "published_date": "आश्विन २२, २०८०"},
{"link": "https://ekantipur.com/blog/2023/11/04/earthquake-victims-have-questions-about-where-to-stay-and-what-to-eat-35-42.html", "title": "भूकम्प पीडितमा कहाँ बस्ने, के खाने भन्ने प्रश्न छ ", "summary": "काठमाडौँ — भूकम्प जानेबित्तिकै जाजरकोट र रुकुममा ठूलो क्षति भएको जानकारी जिल्लाहरुबाट साथीहरुले गराउनुभएको थियो । जानकारी पाउने वित्तिकै जिल्लाका अन्य नेताहरुसँग सम्पर्क र समन्वय गर्न सुरु गरेका थियौं । माओवादीका नेताहरुसँग सम्पर्कमा थियो । प्रधानमन्त्री पुष्पकमल दाहालसँग पनि सम्पर्कमा थियौं । हामी बिहानै प्रधानमन्त्री निवास बालुवाटार पुग्यौं ।", "paragraphs": ["प्रधानमन्त्री घटनास्थलतर्फ जान तयार भइसक्नु भएको रहेछ । हामी ६ बजे नै आर्मीको हेलिकप्टरमा जाजरकोट उड्यौं । त्यसको सवा घण्टामा हामी जाजरकोटमा पुगेका थियौं । प्रमुख जिल्ला अधिकारीसहित सुरक्षा अधिकारीहरुसँग त्यहाँको परिस्थितिको बारेमा प्रधानमन्त्री दाहालले छोटो ब्रिफिङ लिनुभयो । त्यसपछि सदरमुकामस्थित जिल्ला अस्पतालमा गएर घाइतेहरुलाई भेट्यौं । घाइतेहरुले अस्पताल भरिएको थियो । धेरैजसोको हात र खुट्टामा चोट थियो । गम्भीर घाइतेलाई सुर्खेत र नेपालगन्ज तत्काल लैजाने व्यवस्था भयो । खलाङ्गमा तीन जना गम्भीर खालका बिरामी थिए । धेरैजसो त डेथ बडी नै थियो । ", "त्यहाँपछि हामी जाजरकोटकै दल्ली भन्ने नलगाड नगरपालिकाको सेन्टरमा पुग्यौ । त्यहाँ ठूलो क्षति भएको थियो । नलगाड नगरपालिकाको उपप्रमुख सरिता सिंहको निधन भएको थियो । त्यहाँको अस्पतालमा कहालीलाग्दो अवस्था थियो । गम्भीर बिरामी धेरै थिए । घाइतेहरुलाई हेलिकप्टरमा राखेर सुर्खेत र नेपालगन्ज पुर्‍याउने काम भयो । त्यसपछि रुकुमको चौरजहारी गयौं । त्यो बेलासम्म आर्मीको स्काई ट्रक र अरु दुईटा हेलिकप्टर पनि आइसकेका थिए । चौरजहारी मिशन अस्पतालमा घाइतेहरुलाई भेट्यौ । त्यहाँका गम्भीर बिरामीलाई पनि सुर्खेत र नेपालगन्ज पुर्‍याउने प्रबन्ध मिलाइयो ।", " त्यसपछि रुकुमको सानो भेरीमा गयौं । त्यहाँ ९ जनाको डेथ बडी थियो । गम्भीर बिरामीलाई सदरमुकाम मुसीकोटमा लगेको रहेछ । त्यहींबाट मुसीकोटतर्फ गयौं । अन्तभन्दा रुकुम सदरमुकाम अस्पतालमा अलि राम्रो व्यवस्था थियो । धेरै घाइतेहरुलाई राति नै अस्पताल ल्याइसकिएको रहेछ । भूकम्पले कतै बाटो चिरिएको त कतै भत्किएको रहेछ । त्यस्तो ठाउँबाट घाइतेलाई ल्याउन अलि ढिलाई भएको रहेछ । जाजरकोटकै अर्को स्थान राडीमा गयौं । जाजरकोटमा सबैभन्दा बढी क्षति सदरमुकाममै भएको छ । सदरमुकामको एउटा भागमा बढी क्षति पुगेको र अर्को भागमा कम क्षति पुगेको अवस्थ छ । भेरी नगरपालिकाको एउटै वडामा सबैभन्दा बढी डेथ बडी थिए । घाइते पनि त्यहीं बढी थिए । जाजरकोटको दल्लीकाको माथिपट्टी पनि क्षति पुगेको थियो । ", "घाइेतेहरु धेरैजसोलाई बिहानसम्म अस्पताल ल्याइसकिएको थियो । स्थानीय राजनीतिका दलका नेताहरुले यो र उ पार्टी नभनीकन उद्धारमा सक्रियता देखाएको पाइयो । सुरक्षाकर्मीहरु पनि रातिदेखि नै उद्धारमा लागिसकेका रहेछन् । हामी बिहान अस्पताल पुग्दा धेरै बिरामीहरु आइसकेका थिए । जाजरकोटमा सीडीओकै क्वार्टर भत्किएको रहेछ । सीडीओको टाउकोमा समेत चोट लागेको रहेछ । काठमाडौं जस्तो होइन । जाजरकोटमा पहाडमा बत्ती छैन । सडक राम्रो छैन । त्यस्तो ठाउँमा उद्धार गर्न धेरै कठिन थियो । पुराना घर सग्लो देख्न मुश्किल पर्छ । बस्न लायक छैनन् । पछिल्ला पटक बनेका पक्की घरहरुमा सग्लो देखिएका छन् । ", "भुकम्पबाट ज्यान जोगाएकाहरु सबै बाहिर छन् । खुला आकाशमुनि रात गुजार्नुपर्ने अवस्था छ । टुकी बाल्दै रात गुजारौं भनेर भन्थे । अब नयाँ व्यवस्था नहुँदासम्म धेरै घरबारविहीन छन् । उद्धारको काम करिब–करिब सकिएको छ । काठमाडौंदेखि प्रदेशका अस्पतालबाट प्रशस्त औषधिसहित चिकित्सक पुगेका छन् । ", "प्रधानमन्त्री नै सक्रिय भएर उद्धारका लागि जे गरियो त्यसका लागि धन्यवाद दिनुपर्छ । सरकारले अबको फोकस उनीहरुको तत्कालको गाँस, बाँस र राहतमा हुनुपर्छ । रुकुममा करिब २ हजार घर भत्किएका छन् । जाजरकोटमा त्यो भन्दा बढी भत्किएको प्रारम्भिक रिपोर्ट छ । राज्यले कति राहत दिने ? बिचल्लीमा परेका परिवारको व्यवस्थापन कसरी गर्ने ? तत्कालै बस्नका लागि घर छैन । खानाका लागि अन्न छैन । जाडोमा खुला आकाशमुनि रात गुजार्न कठिनाई छ । खाद्यान्न, पाल र न्यानो कपडा तत्काल जुटाउनु पर्नेछ । बिरामीहरुको गम्भीर भएमा सुर्खेत र नेपालगन्जमा स्टान्डबाई हेलिकप्टर छन् । उनीहरुको उद्धार गर्न अब कठिनाइ छैन । ", "अब राज्य र विभिन्न संघसंस्थाहरुको फोकस नै खुला आकाशमुनी बस्न बाध्य परिवारको राहतमा केन्द्रित हुनुपर्छ । अहिले घटनास्थलमा जान राजनीतिक दलका विभिन्न भ्रातृसंस्था, राष्ट्रिय र अन्तर्राष्ट्रिय संघसंस्थाहरु जान खोजिरहेको पाइएको छ । जानका लागि जानभन्दा पनि त्यहाँको तत्कालको आवश्यकतालाई हेरेर राहतको सामग्री लिएर जानका लागि म आग्रह गर्दछु । तत्कालका लागि चिकित्सकको टोली पनि आवश्यक देखिँदैन । चिकित्सकहरु जाने भएमा पनि केही समयपछि गएर शिविर चलाउन उपयुक्त हुन्छ । तर भूकम्प पीडितमा कहाँ बस्ने, तत्काल के खाने भन्ने प्रश्नहरु छन् । बस्नका तत्काल प्रबन्ध गरिदिनुहुन अनुरोध गर्नुभएको छ । अब हामीले ती ढलेका घरहरु उठाउने, खुला आकाशमुनी बसेका पीडितहरुलाई तत्काल अस्थायी बसोबास र खानाको व्यवस्था गर्न लाग्नुपर्छ । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/rajib-04112023055359-1000x0.jpg&w=1000&h=0", "author": "कुलचन्द्र न्यौपाने", "author_link": "https://ekantipur.com/author/author-8934", "published_date": "कार्तिक १८, २०८०"},
{"link": "https://ekantipur.com/blog/2023/11/23/a-trip-to-ramidanda-the-epicenter-hit-by-the-earthquake-44-47.html", "title": "‘इपिसेन्टर’ रामीडाँडामा त्रिपालमुनीको त्यो रात", "summary": "रुकुम पश्चिम चौरजहारी ६ खागलबाट ८० वर्षीय बुवाले जाजरकोट भूकम्पको त्रासदी सुनाएपछि काठमाडौं बसिरहन मनले मानेन । त्यसपछि भूकम्प प्रभावित क्षेत्रमा जाने मनस्थिति बनाइसकेको थिएँ ।", "paragraphs": ["घरपरिवारको असहमतिबीच मैले त्यता जाने झोला तयार पारे । भूकम्प गएको दुई दिनपछि कात्तिक १९ मा जाजरकोट, रुकुम पश्चिम जाने व्यवस्था भयो । ‘विपत् घण्टी बजाएर आउँदो रहेनछ’ भनाइलाई सम्झिँदै भूकम्प पीडितका लागि राहत भरिएको नेपाली सेनाको स्काइट्रकमा म सुर्खेततिर उडेँ । सेनाको यो जहाजमा ५/७ वटा सिट थिए । सिटमा केही भीआईपी बसेपछि राहतका लागि लगिएको त्रिपालको पोकोमा बसेर म सुर्खेत विमानस्थल ओर्लेपछि राहत सामाग्रीसँगै तीनवटा शवका बाकस पनि ओरालिए । भूकम्प जाजरकोट, रुकुममा गएको थियो । शव इजरायलबाट काठमाडौं हुँदै सुर्खेत झारिएका थिए । हमासले इजरायल पढ्न गएका १० विद्यार्थीको हत्या गरेकामध्ये तीन विद्यार्थीको शवलाई सेनाको राहत बोक्ने जहाजमा सुर्खेत लैजाने व्यवस्था मिलाइएको रहेछ । विपत्‌ उद्धार र राहतका लागि उडेको जहाजमा युद्धमा मारिएका तीन विद्यार्थीको शव यो एउटा संयोग मात्र थिएन, पीडादायी क्षण पनि । ", "भूकम्पले जाजरकोट र रुकुम पश्चिममा डेढ सयको ज्यान गएपछि शोकमा डुबेको बेला ती तीन शवका बाकसले डोटी र सल्यानलाई पनि शोकाकूल बनाएको थियो । इजरायलमा हमास समूहले हत्या गरेका डोटीका राजन फुलारा, पदम थापाको शव बुझ्न आफन्त काठमाडौं आएका रहेछन् । सल्यानका प्रवेश भण्डारीका आफन्त आउन सक्नेछन् । उनका आफन्त दाङको तुलसीपुर विमानस्थल शव आउने आशामा बसेछन् । सुर्खेत विमानस्थलमा शव बुझ्ने आफन्त नभएपछि भौतिक योजना तथा पूर्वाधार मन्त्री एवं सल्यानका सांसद प्रकाश ज्वालाले हस्ताक्षर गरे । पढ्ने र कमाउने उद्देश्यमा बोकेर इजरायल गएका १० नेपाली विद्यार्थीलाई हमासले हत्या गरेको थियो । युद्धले निम्त्याएको त्यो त्रासदी र भूकम्पले ल्याएको विपत्तिबीच कुनै साइनो थिएन । तर यी दुवै घटनाले गाउँ शोकमग्न थिए ।", "कात्तिक १७ गते मध्यरातमा टेलिफोन आएपछि म झसंग हुँदै ब्युँझेको थिएँ । मेरा आफन्तले रुकुम पश्चिममा ठूलो भूकम्प आएको खबर दिन मध्यरातमा फोन गरेका थिए । धेरै घर चर्केका र केही घर भत्केकाले सबै आत्तिएको खबर थियो । हामीले ०७२ को गोरखा र दोलखा भूकम्प भोगेकाले त्यहाँको त्रासदी सहजै अनुमान गर्न सकिन्थ्यो । राति नै सामाजिक सञ्जालमा रुकुम पश्चिम र जाजरकोटमा ठूलो मानवीय र भौतिक क्षति भएको खबर आइरहे । विपत्तिमा पहिलो ध्यान आफन्तहरु कोही परे कि ? भन्ने सबभन्दा पहिले डर हुन्छ । हाम्रो गाउँमा भूकम्पले केही घर ढलेका, अधिकांश घर चर्केको खबर आयो । मानवीय क्षति नभएको खबरले सन्तोष मान्ने ठाउँ थियो । ", "०७२ को भूकम्पको रिपोर्टिङमा जाँदा देखेका दोलखा, सिन्धुपाल्चोक, रसुवाका भग्नावशेष गाउँका दृश्य स्मरणबाट हराइसकेका छैनन् । भूकम्पले ल्याएको विध्वंसलाई प्रत्यक्ष भोगेका क्षण नबिर्सँदै जाजरकोट भूकम्प गयो । भूकम्प गएको ठाउँमा किन जानुपर्‍यो ? भन्ने घरपरिवारका सदस्यको प्रश्नबीच म प्रभावित क्षेत्रमा नजान मनले मानेन । जाजरकोट भूकम्पले गृह जिल्ला र मेरै नगरपालिका र गाउँलाई यो दुःखको बेला टाढैबाट रमिते बन्नु सायद भविष्यमा पछुतो लाग्न सक्थ्यो । ", "रुकुमबाट दक्षिण पश्चिम बगिरहेको सानीभेरी सङ्लो थियो । उत्तरबाट दक्षिण बगिरहेको ठूली भेरी नीलो कञ्चन थियो । दुवै भेरी मिसिने रिम्ना दोभान उस्तै सुन्दर देखिन्थ्यो । सुसेली हाल्दै बगेको भेरी किनाराका बस्तीमा भने पीडितका चित्कार । दुवै भेरी किनाराका बस्ती एउटा पनि सग्लो थिएन । रुकुमको सानीभेरी गाउँपालिका, जाजरकोटको भेरी, नलगाड, बारेकोट, कुशे गाउँपालिकाका तिहारको मुखमा भूकम्पको ताण्डव नृत्यले ल्याएको विध्वंसले स्थानीयको मात्र होइन, त्यो देख्नको मन क्षतविक्षत हुन्थ्यो ।", "रुकुम पश्चिम गएको पहिलो दिन रुकुम पश्चिमको सानीभेरी गाउँपालिका चाइनाबगर, मेघाका गाउँमा सर्वस्व गुमाएर भरोसा खोजिरहेका शोकाकुल अनुहार शीत पनि नओत्ने त्रिपालमुनि थिग्रिएका थिए । न समाउने हाँगो रहृयो, न टेक्ने जमिन भनेजस्तै । न घर रहेका, न आफन्त, न खेती गर्ने जमिन, न भित्र्याएको अन्नबाली, न दुध खाने भैंसीनै । उनीहरुसँग थियो केवल खण्डहर भत्केका घर । ती परिवारको दुःख र पीडा हामीले कल्पना गरेभन्दा धेरै गुणा बढी । भूकम्पको मनोवैज्ञानिक त्रासले हावाले रुखका पात हल्लिँदा पनि उनीहरु डरले कापिरहेका थिए । टार्नै नसकिने दुःखको भूमरीमा पनि उनीहरु भग्नावशेषमा आशा खोजिरहेका थिए । घरले थिचिएका घाइतको उद्धार गरेपछि ती ठाउँबाट सरकार वेपत्ता भएको थियो । सुन्दर सानो संसार मध्यरातमै खण्डहरु बनेपछि आकाशमा हेलिकप्टर उड्दा आशाको नजरले हेर्ने पीडितहरुका दुः ख जति भने पनि कमै हुन्छ । ", "रुकुम सहकर्मी महेश केसी र म सानीभेरी १ चाइनाबगर पुग्दा एक छोरा, दुई नाती र एक बुहारी गुमाएका प्रेम पुन एक्लै बर्बराइरहेका थिए । भत्केको घर छेउमा मगर परम्पराअनुसार शुद्धिकार्य चल्दै थियो । आफन्तहरु कोही बोल्न सक्ने अवस्था थिएनन् । एउटै घरका चार व्यक्ति भूकम्पले लगेपछि उनीहरु मन शान्त पार्ने प्रयास गर्दै थिए । ‘मन बुझाऊँ कसोरी ?’ उनी बर्बराउँदै थिए । घर त अरुका पनि ढलेका थिए, तर उनका चार परिवार घरले च्यापेर कहिल्यै नआउने गरी भूकम्पले लगेको थियो । भूकम्पमा भौतिक, मानवीय क्षति नहुने कोही थिएन । सबैले केही न केही गुमाएकै थिए । ", "०००", "भूकम्पले बढी मानवीय क्षति भएको जाजरकोट भेरी, नलगाड, रुकुम पश्चिमको आठबीसकोट नगरपालिका र सानीभेरी गाउँपालिकामा सबैको ध्यान केन्द्रित थियो । जाजरकोट भूकम्पको केन्द्रबिन्दु बारेकोट १ रामीडाँडा चर्चामा आए पनि सञ्चारमाध्यममा स्थलगत रिपोर्टिङ कमै आएको थियो । भूकम्पपछि त्यहाँको अवस्था कस्तो छ ? चासो हुनु स्वाभाविक थियो । भूकम्प गएको दिनदेखि रातदिन दौडिरहेका जाँगरिला सहकर्मी महेश केसीेमा इपिसेन्टर पुगेर रिपोर्टिङ गर्ने हुटहुटी बेगवान थियो । ‘भूकम्पको इपिसेन्टर रामीडाँडा डेटलाइनमा समाचार लेख्ने ठूलो चाहना छ । जाऔ है’ महेशको प्रस्ताव स्वीकार नगर्ने कुरै थिएन । जाजरकोट सदरमुकादेखि करिब ३३ किलोमिटर टाढा जोखिमयुक्त मोटरसाइकल यात्राका लागि हामी तयार भयौं । रुकुम पश्चिमको सदरमुकाम मुसिकोट, सानीभेरी नगरपालका सिम्ली, चाइनाबगर, जाजरकोटको रिम्ना, रुकुम पश्चिमको छेपारे, चिसापानी हुँदै ठूली भेरी तरेर जाजरकोटकै कालीमाटी हुँदै बारेकोट रामीडाँडासम्मको यात्रा तय भयो ।", "महेशले यात्राका लागि मोटरसाइकललाई एकपटक जाँच गराए । रुकुम पश्चिम सदरमुकाम मुसिकोटदेखि रिम्नासम्म मध्यपहाडी राजमार्ग पिच भएपनि बाँकी सडक कच्ची छ । त्यही कच्ची बाटो हुँदै नलगाडको तिरैतिर हाम्रो यात्रा सुरु भयो । गहिरो खोल्सामा उफ्रिदै बगेको नलगाडको दुवै किनारामा भीमकाय पहाड छन् । नलगाडको किनाराका पातलो बस्तीमा कतैकतै सानासाना बजार छन् । बारेकोट गाउँपालिकाका प्रमुख एवं पूर्वपत्रकार वीरबहादुर गिरीलाई सडकको अवस्था बुझेपछि हाम्रो इपिसेन्टर यात्रा तय भएको थियो ।", "भूकम्पको पराकम्पन गइरहेको थियो । हामी रामीडाँडाको यात्रा गरिरहेका बेला पनि कम्पन गइरहेका थिए । कात्तिक १७ पछि ४८० बढी पराकम्पन गइसकेको रेकर्ड थियो । जाजरकोटको कालिमाटीदेखि बारेकोट लिम्सा सडकमा ठूल्ठूला ढुंगा खसेका थिए । ढुंगा खसेका डोब आलै थिए । त्यसबाट अनुमान लगाउन सकिन्थ्यो कि ती ढुंगा भूकम्प गएपछि सडकमा खसेका थिए । पराकम्पनले माथिबाट ढुंगा खस्ने जोखिम थियो ।", "मनमा डर र रामीडाँडा पुग्ने हुटहुटी लिएर यात्रा जारी थियो । जस्तोसुकै अप्ठ्यारो बाटोमा पनि मोटरसाइकल चलाउन काबिल महेश यात्राको क्रममा भन्दै थिए, ‘यही वर्षामा बारेकोटमा पहिलो जाँदा म एक्लै म पैदल आइसकेको छु । केही अप्ठ्यारो हुँदैन । हाम्रो यात्रा सफल हुनेछ ।’ नलगाडको गाडी हिँड्ने काठको अस्थायी पुल, झोलुंगे पुलमा मोटरसाइकल घिसार्दै हामी अघि बढ्यौँ । दुई पटक मोटरसाइकल खोलामा डुब्यो, महेशले बल्लबल्ल तारे ।", "यात्राको क्रममा हामीलाई एउटै मात्र डर थियो । फेरि भूकम्प आयो भने माथि पहरा र तल नलगाड भएको सडकमा के गर्ने ? माथिबाट ठूला ढुंगा हाम्रै टाउकोमाथि बज्रिने खतरा थियो । हाम्रो सल्लाह भयो, ‘भूकम्प गयो भने सडक चट्टान काटेर बनाएको सडकको भित्तातिर आड लाग्ने । ढुंगा खसे पनि छल्न सकियोस् ।’", "हालसम्म वैज्ञानिकहरुले भूकम्प कतिबेला जान्छ भन्ने समय पत्ता लगाउन गर्न सकेका छैनन् । वैज्ञानिकले भूकम्पको जोखिम क्षेत्र पत्ता लगाए पनि समय पत्ता लगाउन अनुसन्धान जारी राखेका छन् । हाम्रो रामीडाँडा इपिसेन्टरको यात्रा ‘भगवान भरोसा’ थियो । किनकी जतिबेला पनि पराकम्पन जान सक्थ्यो ।", "कात्तिक २२ मा हामी खोलानाला, काठे पुल, झोलुंगे पुल तर्दै करिब ६ घण्टाको मोटरसाइकल यात्रापछि रामीडाँडा पुग्यौं । मेरो कच्ची सडकमा सबभन्दा लामो मोटरसाइकल यात्रा थियो । शरद ऋतुको बारेकोट १ रामीडाँडा सुन्दर देखिन्थ्यो । तर भूकम्पले चिराचिरा पारेपछि रामीडाँडाको आफ्नै पिडा थियो । पहाडको थुम्कोमाथि अवस्थित रामीडाँडालाई भूकम्पले केन्द्रबिन्दु बनाएपछि यो एकाएक चर्चामा आएको थियो । त्यहाँ पुगेपछि हामीले बारेकोट इलाका प्रहरी कार्यालयका प्रहरी निरीक्षक दामु पुनसँग त्यहाँको अवस्थाबारे जानकारी लियौं ।", "‘भूकम्प गएको केही समयपछि रामीडाँडा केन्द्रबिन्दु भएको फेसबुकबाट थाहा पायौ’ उनको भनाइ थियो, ‘त्यसपछि मात्र हामीले कात्तिक १७ गते रातिनै प्रहरी परिचालन गरी प्रारम्भिक जानकारी लिएका थियौं । भूकम्प गएपछि वरिपरिका मानिसहरु चिच्याइरहेका सुनिन्थो ।’ बारेकोटको घामबाट चल्ने मोबाइल टावरले राति काम गर्दैन । त्यसकारण त्यसदिन बारेकोटका बासिन्दाले केही समयपछि आफ्नै ठाउँमा केन्द्रबिन्दु भएको थाहा पाए । इलाका प्रहरी कार्यालय रामीडाँडामा वाइफाइ भएकाले स्थानीयहरु राति नै त्यहाँ झुम्मिए । ‘हामीकहाँ नेट भएकाले स्थानीयहरु यही जम्मा भए । आफूहरु सञ्चै भएको आफन्तलाई खबर गरे’ प्रहरी निरीक्षक पुनले सुनाए । ", "रामीडाँडाभन्दा केही माथि मगरसमुदायको सुन्दरवस्ती सिर्पाचौरमा सबभन्दा बढी क्षति पुगेको रहेछ । एउटै ढाँचाका घर चकनाचुर भएका थिए । चार घाइतेको उपचार भइरहेको थियो । स्थानीयले मानवीय क्षति नभएकोमा चित्त बुझाएका थिए । ‘भूकम्पको केन्द्रबिन्दुमा घर भत्के पनि मानवीय क्षति भएन । ज्यान बाँचे भत्केका घर बनाऔंला भनेर यसमै चित्त बुझाएका छौ’ स्थानीय शिक्षिका रीताकुमारी बोहराको भनाइ थियो । इपिसेन्टर रामीडाँडाबाट सहकर्मी महेशले कान्तिपुर टेलिभिजमा र मैले इकान्तिपुर डट कममा भिडियो र अडियोसहित लाइभ रिपोर्टिङ गर्‍यौं । सम्भवतः इपिसेन्टरबाट त्यो पहिलो लाइभ रिपोर्टिङ थियो ।", "रामीडाँगामा रिपोर्टिङ गर्दागर्दै झमक्क साँझ पर्न थालिसकेको थियो । त्यहाँ पक्की संरचना भएका होटल थिएनन् । हामीले एक रातका लागि इलाका प्रहरी बारेकोटसँग त्रिपालमा बास माग्यौं । बिहान उठ्दा शीतले ओढेको सिरक भिजेको थियो । भूकम्पले थला परेको गाउँ झन् चिसिएको थियो । इपिसेन्टरको त्रिपालमुनिको त्यो रात धेरै पछिसम्म पनि यादगार हुनेछ । ", "०००", "जाजरकोट सदरमुकाम भेरी, नलगाड नगरपालिका, रुकुम पश्चिमको सानीभेरी र आठबीसकोट गइरहेका सयौं राहतका गाडी भेटिन्थे । बढी मानवीय क्षति भएकाले राज्य र राहत दिने सबैको ध्यान त्यतै थियो । तर नलगाड नगरपालिकाभन्दा माथितिर लागेपछि राहत बोकेका गाडी भेट्नै मुश्किल थियो । बारेकाटका करिब ८० प्रतिशत घर बस्नै नमिल्ने गरी चर्केका थिए । दिनरात तापक्रम एक डिग्री वरिपरि पुग्न थालेको थियो । भूकम्पपीडितले एक सरो त्रिपाल पाउन मुश्किल थियो । राहत दिनेहरु पनि सहज सडक भएको क्षेत्रमा बढी केन्द्रित हुँदा बारेकोट राहतको अभावमा छटपटाइरहेको थियो । ", "बारेकोट गाउँपालिका प्रमुख वीरबहादुर गिरी छटपटीमा थिए । उनलाई भूकम्प पीडितले गुनासो गरिरहेका थिए । ‘आएको राहत कहाँ लुकायौं ? हामीलाई किन दिएनौं ?’ उनलाई जुन ठाउँमा गयो, त्यही घेरा हाल्थे । सरकारले इपिसेन्टरको पीडा नबुझेकोमा उनी हैरान थिए । कात्तिक २१ मा राष्ट्र्रपति रामचन्द्र पौडेल हेलिकप्टरबाट रामीडाँडा ओर्लेर राहतको कमी नहुने आश्वासन दिएका थिए । ‘राहत राख्ने भण्डार रित्तिइसक्यो । राहत सकियो भने पनि पत्याइरहेका छैनन्’ उनले हैरानी सुनाए, ‘दाताले राहत दिन सुगम क्षेत्र रोजे, हाम्रो पहुँच पुगेन ।’ ", "कात्तिक २३ मा हामी बारेकोटको उत्तरपूर्वमा रहेको कराइचुली हिमालमा झुल्केघाम लागेसँगै रामीडाँडाबाट नलगाड खोलाको गति पछ्याउँदै फर्कियौं । जाजरकोट रिम्ना दोभान पुगेपछि महेशले यात्राको बिट मार्दै भने, ‘यो यात्रा धेरै पछिसम्म पनि यादगार हुनेछ । कहिलेकाहिँ विपत्ले पनि सम्झनालायक यात्रा गर्ने मौका दिन्छ ।’", "हरेक वर्ष दुई, तीन पटक हिमपात हुने बारेकोट झन् चिसिँदै गइरहेको होला । शीत पनि नछेक्ने त्रिपालले एक डिग्री चिसो कसरी छेकेको होला ? कराइचुलीको हिमालबाट आएको सिरेटोले बारेकोटका भूकम्प पीडितको मुट झन् काँपिरहेको होला । यो टाढाबाट गरिएको अनुमानभन्दा बढ्ता दुः ख हुन सक्छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/gangan-23112023123014-1000x0.jpg&w=1000&h=0", "author": "गंगा बीसी", "author_link": "https://ekantipur.com/author/author-8861", "published_date": "मंसिर ७, २०८०"},
{"link": "https://ekantipur.com/entertainment/2023/12/07/narayangopal-smriti-samman-to-taradevi-and-ganesha-18-17.html", "title": "तारादेवी र गणेशलाई नारायणगोपाल स्मृति सम्मान ", "summary": "काठमाडौँ — स्वरसम्राट नारायण गोपाल गुरुवाचार्यको ३३ औँ स्मृति दिवसमा स्वर किन्नरी तारादेवी  (मरणोपरान्त) र संगीतकार गणेश रसिक (राई)लाई सम्मान गरिएको छ ।", "paragraphs": ["नारायणगोपाल संगीत कोष र सांस्कृतिक संस्थानद्वारा आयोजित कार्यक्रममा कोषका अध्यक्ष उषा शेरचनले दुईलाई नारायणगोपाल स्मृति सम्मान एवं विशेष पुरस्कार प्रदान गरेका हुन् । सम्मानसँगै उनीहरुले नगद जनही ५१ हजार प्राप्त गरे ।", "दिवंगत तारादेवीलाई प्रदान गरिएको सम्मान तथा पुरस्कार तारादेवी स्मृति प्रतिष्ठानका उपाध्यक्ष भूवन चन्दले ग्रहण गरेकी हुन् । विसं २०४७ मा स्थापित कोषले यसअघि ४० स्रष्टालाई सम्मान गरिसकेको छ । कार्यक्रममा विभिन्न कलाकारले नारायणगोपालका गीतमा प्रस्तुति दिए । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/5-07122023083301-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २१, २०८०"},
{"link": "https://ekantipur.com/entertainment/2023/12/07/nepal-human-rights-international-film-festival-39-27.html", "title": "नेपाल मानव अधिकार अन्तर्राष्ट्रिय चलचित्र महोत्सव शनिबारदेखि ", "summary": "काठमाडौँ — ११ औं नेपाल मानव अधिकार अन्तर्राष्ट्रिय चलचित्र महोत्सव काठमाडौंमा मंसिर २३ गतेदेखि २६ (डिसेम्बर ९–१२ ) सम्म हुने भएको छ । 'सामूहिक अधिकार' नारासहित सुरु हुने महोत्सव मानव अधिकार चलचित्र केन्द्रको आयोजनामा हुने भएको हो ।", "paragraphs": ["महोत्सव चार दिनसम्म नेपाल पर्यटन बोर्ड र चाबहिलस्थित चलचित्र विकास बोर्डमा सञ्चालन हुनेछ । सुभांगी खड्काको वृत्तचित्र 'द एज अफ लर्निङ' देखाउँदै महोत्सव प्रारम्भ गरिनेछ । ", "आवेदनबाट छानिएका डकुमेन्ट्री, सर्ट, एनिमेसन र फिक्सन गरी २६ देशका ५४ फिल्म महोत्सवमा देखाइनेछ । नेपाललगायत फ्रान्स, स्पेन, बेलायत, अमेरिका, अस्ट्रेलिया, क्यानडा, ओमान, थाइल्यान्ड, म्यान्मार, दक्षिण कोरिया, जर्मनी, इरान, टर्की, क्रोएसिया, इटली, आयरल्यान्ड, किर्गीस्तान, जर्जिया, पोल्यान्ड, ताजिकिस्तान, नर्वे, युक्रेन, बंगलादेश र भारतबाट प्राप्त मानव अधिकारका विषयमा केन्द्रित फिल्म र वृत्तचित्र महोत्सवमा देखाइनेछ । ", "बेलायतका माइकल ब्राउन, भारतकी अनुपमा बोस र नेपालकी पशुपति राई महोत्सवका निर्णायक हुन् । निर्णायकबाट छनोट उत्कृष्ट पाँच फिल्मलाई अन्तर्राष्ट्रिय फिचर प्रतिस्पर्धा, अन्तर्राष्ट्रिय सर्ट फिक्सन तथा ननफिक्सन र नेपाली सर्ट फिक्सन तथा ननफिक्सन विधामा नगदसहित पुरस्कार दिइने बताइएको छ । त्यस्तै एक जना उत्कृष्ट नेपाली महिला निर्देशकलाई पनि पुरस्कृत गरिनेछ ।", "फिल्म प्रदर्शनसँगै चलचित्रकर्मी, दर्शक, विश्लेषक र मानव अधिकारकर्मीबीचको बहस हुनेछ । 'सिनेमा विकासको लागि राजनीतिक प्रतिबद्धता' र 'सामूहिक अधिकार: अन्तर्राष्ट्रिय प्रतिबद्धता, अभ्यास र राज्यको दायित्व' विषयमा राजनीतिकर्मी, अधिकारकर्मी र चलचित्रकर्मीहरुबीच दुई प्यानल छलफल राखिएका छन् ।", "मानव अधिकारसँग सम्बन्धित फोटो प्रदर्शनी पनि हुने आयोजकले जनाएको छ । बेलायतको एल्हम एहसासको सर्ट फिल्म 'येल्लो'सँगै महोत्सवको समापन गरिनेछ । महोत्सव निर्देशक पाण्डव खत्री महोत्सवले नेपाली फिल्म र फिल्मकर्मीलाई 'एक्सपोजर'को अवसरमात्रै नभइ मानव अधिकारको विषयलाई थप सशक्त बनाउन भूमिका खेल्ने बताउँछन् ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/nepal-07122023123455-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २१, २०८०"},
{"link": "https://ekantipur.com/entertainment/2023/12/08/returned-to-the-village-the-way-to-the-village-56-37.html", "title": "गाउँ फर्कियो, 'गाउँ आएको बाटो'", "summary": "काठमाडौँ — 'टोरोन्टो'मा वर्ल्ड प्रिमियर भएको 'गाउँ आएको बाटो' जेठ १८ बाट नेपाल प्रदर्शनमा आउने भएको छ । विश्व प्रतिष्ठित 'बुसान अन्तर्राष्ट्रिय फिल्म फेस्टिभल'मा साउथ एसिया प्रिमियर भएको नवीन सुब्बा निर्देशित यो फिल्म यसअघि साउथ अमेरिकाको 'साउ पाउलो अन्तर्राष्ट्रिय फिल्म फेस्टिभल' र भारतको 'जिओ मामी मुम्बई फिल्म फेस्टिभल'मा प्रदर्शनमा आएको थियो । ", "paragraphs": ["फिल्मको नेपाल प्रदर्शनलाई लिएर उत्साहित छन्, निर्माता आमोद राई । 'अब बल्ल हामीले हाम्रो फिल्मलाई आफ्नो देशमा देखाउन पाएका छौं । वास्तवमा हाम्रो फिल्म विश्व बजार घुमेर गाउँ फर्किएको छ,'निर्माता राईले भने । ", "'नुमाफुङ' निर्देशक सुब्बा अन्तर्राष्ट्रिय बजारमा रुचाइदिएको फिल्मलाई दर्शकले मनपराइदिने अपेक्षामा छन् । 'अन्तर्राष्ट्रिय बजारमा फिल्मलाई देखायौं । अब नेपाली दर्शकले पनि यो फिल्मलाई हेर्न खोज्दैछन् । त्यसैले हामीले फिल्मको नेपाल प्रदर्शन तोकेका हौं,'उनले भने,'फिल्म अन्तर्राष्ट्रिय बजारमा पनि जाँदै गर्छ यता देशका दर्शकले पनि हेर्दै गर्छन् । फिल्मलाई दर्शकले साथ दिनुहुनेछ भन्ने अपेक्षा छ ।'", "हुन त सुब्बाले 'गुडबाई काठमाडौं'लाई अझै नेपाली दर्शकबीच देखाउन सकेका छन् । निर्माण टिमसँग त्यो फिल्मलाई पनि नेपालमा देखाउने सल्लाह भइरहेको सुब्बा सुनाउँछन् । महेश राई र निर्देशक सुब्बा मिलेर लेखेको 'गाउँ आएको बाटो' सामुदायिक लगानीमा बनेको फिल्म हो । सामुदायको कथा भन्ने उदेश्यले फिल्ममा हङकङ, मकाउ, युके, अमेरिका, बेल्जियम, दक्षिण कोरिया, नेदरल्याण्ड, पोर्चुगल, जर्मनी र नेपालबाट लगानी गर्ने व्यक्तिहरु जोडिएका छन् ।", "निर्देशक सुब्बाले यसअघि 'नुमाफुङ', 'गुडबाई काठमाडौं'सँगै 'खाङ्ग्री' र 'दलन' बनाएका थिए । निर्देशक सुब्बाकै फिल्मबाट नेपालले अन्तर्राष्ट्रिय बजार टेक्न थालेको हो । 'गाउँ आएको बाटो'बाट निर्देशक सुब्बा, अभिनेत्री पशुपति राई, निर्माता आमोद राई र प्रोडक्सन म्यानेजर मिङ्सो लिम्बू यही वर्ष बुसानको रेड कार्पेटमा हिँडेका थिए । ", "दयाहाङ राई, पशुपति राई, प्रसान राई(बालकलाकार) लगायतकोअभिनय रहेको यो फिल्ममा बाटो आएसँगै पूर्वी गाउँमा बस्दै आएको एउटा परिवारले सामना गर्नुपर्ने परिस्थितिको कथा समेटिएको छ । विकाससँगै यो परिवारका पात्रहरुले कस्ता सम्झौता र संघर्ष गर्नुपर्ला त ? त्यसका लागि जेठ १८ नै कुर्नुपर्ने हुन्छ । निर्माण टिमले फिल्मको वितरणको जिम्मा निर्देशक रामबाबु गुरुङलाई सुम्पेका छन् ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/-08122023101128-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २२, २०८०"},
{"link": "https://ekantipur.com/blog/2023/11/29/chronic-diseases-of-sports-13-22.html", "title": "खेलकुदको पुरानो रोग ", "summary": "काठमाडौँ — बैठक होस् वा भेला, राखेपका पूर्वसदस्य–सचिव शरदचन्द्र शाह बारम्बार भनिरहन्थे, कमजोर हुनु पाप हो ।", "paragraphs": ["उनले नेतृत्व लिनुअघि नेपाली खेलकुदको कुनै संरचना थिएन । खेलकुदमा राज्यको नजर परेको थिएन । यस्तोमा खेलमा सपना बोकेर आए, शाह । उनले सपना देखेनन् मात्र, खेललाई अन्तर्राष्ट्रिय स्तरमा पुर्‍याउनेमा विश्वास पनि लिए । अनि, त्यसका लागि आवश्यक प्रयत्न पनि गरे । ", "समाजमा विशिष्ट परिचय र स्वभाव लिएर प्रतिभावान् व्यक्ति जन्मिएका हुन्छन्, तीजिनियस हुन्छन् । मैले शाहमा एक किसिमको जिनियस देखेको थिए“ । उनलाई जिनियस भन्न मिल्छ मिल्दैन, आ–आनै ठाउ“मा छ । तर, उनले नेपाली खेलकुदमा विशेष क्षमता देखाएका छन् । ", "सदस्य–सचिव शाह बोर्ड बैठक र जमघटमा पनि त्यही सुनाइरहन्थे, कमजोर हुनु पाप हो । तर, त्यो अभिव्यक्तिको व्याख्या गरेको मैले कहिल्यै सुनिनँ । उनको त्यो भनाइको धेरैले धेरैथरी व्याख्या गरे । मेरो बुझाइमा कमजोर व्यक्तिले बाध्यतासँग सम्झौता गर्छ, बिक्छ र शक्ति ह्रास गराउँछ भन्ने अर्थमा उनले यो अभिव्यक्ति दिएका हुनसक्छन् । जब तपाईं कसैसँग सम्झौता गर्नुहुन्छ, तब तपाईं बोल्न सक्नुहुन्न । त्यसबारे तपाईं अडान लिन सक्नुहुन्न । कमजोरले लक्ष्य हासिल गर्न सक्दैन । उसले सम्झौता गर्छ । दुस्मनले जहिलेसुकै कमजोर कडीलाई निशाना लगाएको हुन्छ । कोहीविरुद्ध षड्यन्त्र हुँदैछ भने उसको वरपरका कमजोर पात्रको खोजी गरिएको हुन्छ । कमजोर व्यक्ति, पात्र वा प्रवृत्ति बिकाउ हुन्छ भन्ने आमबुझाइ रहन्छ । ", "जर्मन शासक हिटलर गलत थिए तर अन्तिमसम्म कुनै सम्झौता गरेनन् । उनले आफूलाई कमजोरमा दर्ज गरेनन् । दुस्मनले घेरेपछि बरु उनले आत्महत्या गरे, तर कसैसँग झुकेनन् । किनभने, उनी कमजोर देखिन चाहँदैनथे ।", "०००", "पञ्चायत भन्नुस् वा बहुदल र अहिले गणतन्त्र, जो आए खेलकुदलाई राजनीतिको औजार बनाउन खोजे । पञ्चायतमा खेलकुदको पूर्वाधार विकास र युवालाई रंगशालामा पुर्‍याउन धेरै मिहिनेत गरियो । त्यसको एउटै उद्देश्य थियो, युवा पढाइ र खेलमा व्यस्त होऊन् । राजनीतिमा लागेर व्यवस्थालाई चुनौती नदिऊन् । ", "दलहरू प्रतिबन्ध रहे पनि क्याम्पसहरूमा विद्यार्थी संगठनहरूको खुलेआम राजनीतिमा खासै ठूलो अवरोध थिएन । स्ववियु चुनाव चलिरहेको थिए । विद्यार्थी संगठनहरूबीच अस्वस्थ प्रतिस्पर्धा र मारामार नै थियो । पार्टीपिच्छेका विद्यार्थी संगठन थिए । तर, आपसमा जुधिरहन्थे । क्याम्पसमा अनेरास्ववियु, नेविसङ्घ, युवा मण्डलका कार्यकर्ताबीच झैझगडा र तनाव हुनु सामान्यजस्तै थियो । राजनीतिमा युवा सक्रियता जति थियो, त्यसभन्दा अधिक आपसका मारपिटमा हुन्थ्यो । ", "शैक्षिक क्षेत्रभित्रका विकृतिबारे अनेक कोणबाट बहस, छलफल चलिरहेको थियो । क्याम्पसभित्रको तनावको सही समाधान के होला भन्ने चिन्ता थियो । समाधानको उपायका रूपमा खेलकुदलाई माध्यम बनाउने नीति लिइयो । खेलकुदमार्फत युवालाई व्यस्त राख्ने र राज्यको पक्षमा परिचालन गर्ने नीति लिइयो । यो कुनै ठूलो सोच थिएन ।", "बिहानदेखि कलेजमा पढाइहुन्थ्यो । मध्याह्नपछि विद्यार्थी घर फर्केर खानपिन गर्थे । साँझपख खेल्न निस्कन्थे । साँझको समय खेलकुदका लागि भन्ने मान्यता विकास गरिएको थियो । फुटबल, भलिबल, ब्याडमिन्टन वा क्रिकेट, तपाईं जे पनि खेल्न सक्नुहुन्छ, तर खाली बस्न पाइँदैन भनिन्थ्यो । दिउँसोसम्म पढेर एक–दुई घन्टा खेलेपछि थाकेका युवा आपसमा मारपिट र राजनीतिमा सक्रिय हुन फुर्सद नहोला भन्ने सरकारी विश्लेषण थियो । त्यति गर्न सके युवाबीचको झैझगडा पनि कम हुन्छ, युवालाई अघि सारेर गरिने राजनीति पनि निस्तेज हुन्छ भन्ने मान्यता थियो ।", "खेलकुदले स्वास्थ्यसँगै युवा अनुशासनमा पनि योगदान पुर्‍याउँछ भन्ने विश्वास थियो । खेलकुदमा माहोल ल्याउन देशभर रंगशाला बनाउन थालियो । खेलकुदको अभियान नै चलेझैं विभिन्न खेलमा लगानी गरियो । खेलकुदमार्फत युवालाई व्यवस्थाविरुद्ध जान रोक्ने अभियान चलाइयो । त्यसमा हजारौं युवाहरू आबद्ध भए ।", "पञ्चायतमा नेपाली खेलकुदले फड्को मारेको थियो । सँगै, खेलाडीलाई व्यवस्था जोगाउने सुरक्षा कवच बनाइयो भन्ने आरोप पनि लाग्यो । विशुद्ध खेलकुदकै लागि भनेर लगानी गरिएको भन्न त मिल्दैन तर जेजस्तो बाहनामा भए पनि खेलकुदलाई त्यसले लाभ प्रदान गरेको थियो । ", "पञ्चायतले बसालेका राम्रा पद्धति नसिके पनि विकृति एवं राजनीतीकरण बहुदल र गणतन्त्रकालसम्म पनि उत्तिकै मौलाएको छ । व्यवस्था परिवर्तन भयो तर खेलकुदको राजनीति झन् डरलाग्दोसँग हुर्किइरहेको छ । पञ्चायतमा खेलकुदमा अतिरिक्त शक्ति केन्द्रित भयो भन्ने आरोप थियो । बहुदलपछि पनि खेलकुद पार्टीका राजनीतिक अखडा बनिरहेका छन् । फरक यत्ति छ कि पहिले खेलकुद क्षेत्र एउटै शक्तिले चलाउँथ्यो । तर, बहुदल र गणतन्त्रमा पार्टीपिच्छे खेल र खेलाडीका आ–आफ्नै सङ्घ–सङ्गठन छन् । चौतर्फी बेथितिको स्थिति पनि उस्तै छ । ", "खेलमा बेथिति कति छ भनेर धेरै खोज्नै पर्दैन । सन् २०२१ को जापान ओलम्पिककै प्रसंग काफी छ । पाँच जना खेलाडीको व्यवस्थापनका लागि भन्दै २५ पदाधिकारी जापान शयर गर्न पुगे । खेलाडी एउटा छ, अर्कै सङ्घको पदाधिकारी गएको छ । पदाधिकारीको ध्याउन्न खेलको नतिजाभन्दा पनि विदेश भ्रमणमा केन्द्रित देखिन्छ । यो तरिकाले खेलमा विकृति मात्र भित्रयाउने हो, सुधार हुने होइन । ", "यो देख्दा मलाई डा. बाबुराम भट्टराई प्रधानमन्त्री हुँदाको एउटा प्रसङ्ग सम्झना आउँछ । नेपाल वायु सेवा निगममा उनले अर्कै क्षेत्रको यस्तो व्यक्तिलाई नियुक्त गरेका थिए, जसले एयरलाइन्सबारे केही बुझेकै थिएन । प्लस टू पनि पास थिएन । निगममा त्यो नियुक्तिको विरोध गरियो । भट्टराईले ती व्याक्तिलाई सक्षम प्रशासक भनेर ल्याएको बताएका थिए । तर, ती पदाधिकारी न सक्षम प्रशासक थिए, न त उनमा निगमलाई नेतृत्व गर्नसक्ने खुबी थियो । पार्टीका झोलेभन्दा अधिक उनी केही थिएनन् । ", "खेलकुदमा पनि त्यस्तै हो । सम्बन्धित क्षेत्रकै, विषयवस्तु बुझेको, पद अनुसारको क्षमता भएको र इमान्दार पदाधिकारी आए धेरै कुरामा सुधार हुनसक्छ । तर, यहाँ आफ्ना कार्यकर्तालाई व्यवस्थापन गर्न यस्ता नियुक्ति हुने गरेका छन् । त्यसले समग्रमा संस्थालाई धराशयी बनाउनेबाहेक अरु काम गर्दैन ।", "टोकियो ओलम्पिकमा तत्कालीन सांसद तुलसा थापा जुडोको व्यवस्थापक बनेर गएको निकै चर्चा भयो । उनी कबड्डी सङ्घकी अध्यक्ष थिइन् । सांसदका रूपमा भन्दा उनको चर्चा पूर्वउपप्रधानमन्त्री एवं एमालेकापूर्वउपाध्यक्ष वामदेव गौतम–पत्नीका रूपमा ज्यादा भयो । ओलम्पिक कमिटीले कुन आवश्यकताले थापालाई व्यवस्थापकका रूपमा टोकियो लग्यो, त्यो बेग्लै कुरा हो ।", "तर, खेलकुद सङ्घमा स्रोतसाधन जुटाउन उद्योगी व्यवसायी, राजनीतिक व्यक्तिलाई नेतृत्वमा राख्ने चलन पुरानै हो । पञ्चायतकालदेखि नै समाजका टाठाबाठा र आर्थिक हैसियत भएका व्यक्तिलाई खेलकुदको पदाधिकारीमा नियुक्ति गर्ने परम्परा बनेको हो । त्यसो गर्दा एकातर्फ खेल सङ्घ चर्चित हुने र अर्कोतर्फ खेल गतिविधिका लागि स्रोत जुटाउन सहज हुन्थ्यो । खेलुकदसँग साइनो नभएका व्यवसायी, सीईओ, व्यापारी, समाजसेवी र म्यानेजरलाई विभिन्न सङ्घ र खेल पदाधिकारीमा राखिन्थ्यो । प्रतिष्ठित व्यक्ति राखेर स्रोत जुटाउने र खेल स्पर्धा गराउनुपर्ने बाध्यताबाट अबको खेलकुद माथि उठ्नुपर्छ । ", "हिजो जे भयो, त्यसैलाई निरन्तरता दिने हो भने यो बहुदल वा गणतन्त्रको औचित्यमाथि नै प्रश्न उठ्न सक्छ । समयक्रममा अहिले उपयुक्त लागेको काम अर्को सन्दर्भमा असान्दर्भिक र गलत बन्छन् । खेलमा गैरखेलकुद क्षेत्रबाट नेतृत्वमा ल्याउने परम्परा पनि अब असान्दर्भिक भइसकेको छ । खेलकुदमा हुने राजनीतिक नियुक्तिमा पनि त्यही क्षेत्रका व्यक्तिलाई ल्याउन सकिन्छ । कम्तीमा विषय बुझेको व्यक्ति भइदिए खेलकुदलाई अघि बढाउन सजिलो हुन्छ । खेल क्षेत्रमा पनि सबै पार्टीका कार्यकर्ता छँदैछन् । पढालेखा, अनुभवी र खेलकुदमै लागेका व्यक्तिलाई छाडेर विशुद्ध झोले नेता कार्यकर्ता पठाउनु भएन ।", "मेरै आफ्नो अनुभवले पनि भन्छ, खेल सङ्घहरूलाई चलायमान राख्न सजिलो छैन । प्रशिक्षण र खेल प्रतियोगिताका लागि आर्थिक स्रोत चाहियो । त्यसमाथि धेरै सङ्घहरू हुँदा खेलकुदमा आएको बजेट भागबन्डा लगाउँदा थोरै मात्र आइपुग्छ । राखेपमा हामी हुँदादेखि अहिलेसम्म एउटा आवश्यकता टड्कारो रूपमा म देख्छु । त्यो हो, खेलको प्राथमिकता छुट्याउने । त्यसो गर्न सके देशको माटो सुहाउँदो खेलकुदले प्राथमिकता पाउँछ । पदकमा सम्भावना भएको खेलकुदमा लगानी बढाउन सकिन्छ । अनि, धेरैको आकर्षण रहेका खेलका लागि राम्रो योजना ल्याउन सकिन्छ । कम प्राथमिकतामा परेका खेललाई हेर्दै नहेर्ने वा बजेट नदिने भनेको होइन । तर, अहिले जसरी सम्भावना भएको पदक जित्ने खेल र सहभागिताका लागि मात्र खेल्ने खेललाई एउटै श्रेणीमा राखेर व्यवहार गर्ने प्रवृत्तिको भने अन्त्य हुनु अनिवार्य छ । ", "खेलकुद त्यसै पनि हाम्रोजस्तो विकासोन्मुख देशको कम प्राथमिकताको क्षेत्र हो । हाम्रो आधारभूत प्राथमिकता गाँस, बास र कपास हो । त्यसपछि स्वास्थ्य, शिक्षा र पूर्वाधार आउँछ । अनि, बल्ल खेलकुदको पालो आउँछ । ", "वास्तवमा खेलकुद गाँस, बास र कपासपछि दोस्रो प्राथमिकतामा पर्नुपर्ने हो । किनभने, यो स्वस्थ समाज निर्माणको आधार हो । रोग लागेर उपचार गर्नुभन्दा रोग लाग्नै नदिनु उत्तम हो । त्यसैले खेलकुदलाई जीवन पद्धतिका रूपमा विकास गर्नुपर्छ । ", "खेलकुद भन्नासाथ धेरैले पदक जित्ने कुरालाई मात्र हेर्छन् । यो पदक जित्ने कुरा मात्र होइन । युवा पुस्तालाई अनुशासनमा राख्ने माध्यम हो । स्वस्थ जीवनको आधार हो । अनि, सुसंस्कृति समाजको एउटा उन्नत संस्कृति हो । एउटा अस्पतालले बिरामीलाई मात्र उपचार दिन्छ । तर, खेलकुदले सिङ्गो देशलाई स्वस्थ बनाउन मद्दत गर्छ । त्यसैले खेलकुदमा व्यवस्थित र नतिजामुखी लगानी गर्नु आवश्यक थियो । थोरबहुत लगानी भयो पनि । तर, त्यो पदक जित्ने उद्देश्यबाट प्रेरित भयो । खेललाई संस्कृति बनाउन सकियो भने नया“ पुस्ताको बिहानी रङ्गशालामा बित्ने छ । खेलमा अभ्यास गर्ने ठूलो जनसङ्ख्याबाटै राम्रा प्रतिभाको छनोट हुनेछ । लाखौँ युवाले खेलकुदको माध्यमबाट अनुशासित जीवन जिउन सिक्नेछन् । स्वस्थ र अनुशासित युवा उत्पादनको योभन्दा राम्रो विकल्प के हुनसक्छ ? ती सबै परिकल्पना गरेरै हामी राखेपमा छँदै स्वास्थ्यका लागि खेलकुद भन्ने नारा ल्याएका थियौँ। ", "भनिन्छ नि, स्पोर्टिङ स्प्रिट । स्वास्थ्य, अनुशासन र सक्रिय जीवनबाहेक खेलकुदले सिकाउने अर्को कुरा हो, जित वा सिक । त्यो सूत्र हिडेन ट्रेजरले मिस नेपाल प्रतियोगितामा पनि अवलम्बन गरेको छ । हामी प्रतियोगीलाई भन्छौँ, तिमी जित्नेछौ वा सिक्नेछौ । ", "मैले केही वर्षखेलकुदमा बिताएको अनुभवले भन्छ, हामी खेलकुदमा लगानी गर्न नसकेका कारण उत्कृष्ट हुन सकेनौ“ । उत्कृष्टलाई हेरेर सिक्ने वातावरणसमेत दिन सकेनौँ । अरु धेरै बैकुण्ठ मानन्धर, गौरिका सिंह, दीपक विष्ट, संगीना वैद्य, पारस खड्का जन्माउन सक्ने सम्भावना थियो । तर, लगानी पुगेन । रोलमोडल धेरै खेलाडी जन्माउन नसक्दा ठूलो सङ्ख्यालाई आकर्षित गर्न सकिएन । जेजति आएका छन्, ती अधिकांश आफ्नै सपनामा विश्वास गरेर आएका छन् । आफ्नै अठोट र मिहिनेतले आएका छन् । राज्यले गर्दै गरेन त भन्न मिल्दैन । तर, जति गरेको छ, त्यसको तुलनामा प्राप्त नतिजा कम होइन ।", "दक्षिण एसियामा म्याराथनमा कीर्तिमान राखेका बैकुण्ठलाई राज्यले ठूलो लगानी गरेको मलाई थाहा छैन । उनलाई ट्याकसुट दिनसमेत कठिनाइ थियो । गौरिकाले आफनै निजी र पारिवारिक प्रेरणामा पौडीमा उत्कृष्ट नतिजा दिइराखेकी छन् । संगीना, दीपक हुन् वा महिला क्रिकेटकी पहिलो कप्तान नेरी थापामगर, सबैले आफनो सपना पूरा गर्ने क्रममा देशको सपना पूरा गरिरहेका छन् । ", "त्यसो त स्रोत कम छ । त्यसमाथि प्राथमिकता निर्धारण नगरेर कनिका छरेझैं वितरण गरिएको लगानीले नतिजा दिँदैन । त्यसो गर्नुभन्दा देशको माटो सुहाउँदो खेलमा लगानी गरे उत्कृष्ट नजिता निस्कन सक्छ भन्ने मलाई लाग्छ । हामी राखेपमा हुद्दाँ व्यक्तिगत खेललाई जोड दिइएको थियो । हाम्रा युवाहरू पहाडमा उकालीओराली गरिरहेकै छन् । भारी बोकेर तलमाथि गरेका युवाका लागि त्यस्तै खेल उपयुक्त हुनसक्छ भन्ने ठानेरै भारत्तोलन, बक्सिङ, मार्सल आर्ट्सलाई प्राथमिकतामा राखेर लगानी गरिएको थियो । त्यसले राम्रै नतिजा दियो पनि । ", "त्यस्तै, बक्सिङजस्ता मार्सल आर्ट्समा पनि नेपालले राम्रो उपलब्धि हात पारेको छ । अर्को, म्याराथन लगायतका दौडलाई पनि प्राथमिकता दिइयो । के ठानियो भने नेपालीको स्टिमिना राम्रो छ, उनीहरूले व्यक्तिगत खेलमा राम्रो नतिजा दिनसक्छन् । ", "खेलकुदमा अहिले अनगिन्ती खेल सङ्घहरू गठन भएका छन् । न ती सक्रिय छन्, न त कुनै काम देखाउन सकेका छन् । झन्डै ८० प्रतिशत सङ्घ निष्क्रिय छन् । राष्ट्रहितभन्दा व्यक्तिहितका लागि खोलिएका ती सङ्घ विघटन गर्नु बुद्धिमत्तापूर्ण निर्णय हुनेछ । ", "नेपालमै भएका खेल अनुसन्धानले के देखायो भने फुटबल लोकप्रिय खेल हो । तर, नेपालमा धेरै खेलिने खेल भलिबल हो । लामो लबिइङपछि भलिबललाई राष्ट्रिय खेल पनि घोषणा गरिएको छ । ", "सीमित साधनस्रोत र थोरै अवसर भए पनि नेपाली खेलाडीले अन्तर्राष्ट्रिय रङ्गशालामा देशलाई चिनाइसकेका छन् । बिस्तारै खेलकुदको महङ्खव पनि बढ्दैगएको छ । खेल राज्यको प्राथमिकतामा पर्न थालेको छ । ती सबै सुधारको केन्द्रमा खेलाडी छन् । खेलकुदको भविष्यको मूल आधार खेलाडी नै हुन् । नेपाली खेलाडीले आफूलाई अब्बल साबित गर्न कुनै कसर बाँकी राखेका छैनन् । फुटबल, क्रिकेट, एथलेटिक्समा व्यावसायिक खेलाडी जन्मिइसकेका छन् । त्यसले नेपाली खेलकुदलाई थप नया“ उचाइमा पुर्‍याउन मद्दत पुर्या‍उनेछ । ", "कसैले रहर गर्दैमा रातारात खेलकुदमा न आमूल परिवर्तन हुन्छ, न त कुनै ठूलो नतिजा हात पर्छ । खेलकुदमा गुणात्मक र स्तरीय फड्को मार्न हामीले प्रणाली विकास गर्नुपर्छ । प्रस्ट रोडम्यापसहितको दीर्घकालीन योजना तयार गर्नुपर्छ । हाम्रो स्थिति कस्तो छ भने चाहिएका बेला प्रतियोगी खेलाडी खोज्ने । सामान्य प्रक्रिया पूरा ग¥यो, खेलाडी छान्यो । हामीलाई जित्नु त छैन । सहभागी हुनलाई किन धेरै मिहिनेत गर्ने भन्ने खालको मनोदशा देखिन्छ । ", "मेरो विचारमा खेल संस्कृति विकास गर्न र खेलमा राम्रा प्रतिभाको खोजी गर्न स्कुल कलेजतर्फ नजर पु¥याउनुपर्छ । यू–१४ का बालबालिकालाई खेल मैदानमा उतार्नुपर्छ । उनीहरूबाटै प्रतिभाको खोजी गरिनुपर्छ । वर्षमा एक दिन स्पोटर्स डे गर्ने विद्यालयको क्यालेन्डर परिवर्तन गरेर खेलकुदलाई नियमित अभ्यासमा राख्नुपर्छ । ", "अहिले भएको के छ भने सहरको बीचमा स्कुलहरू छन् । ती यति साँघुरा छन् कि मैदानको कुनै गुन्जायस छैन । कानुनी व्यवस्थामा विद्यालय भन्नासाथ खेलमैदान हुनुपर्ने अनिवार्य सर्त छ । तर, सहरी क्षेत्रमा त्यो एउटा सामान्य प्रक्रियाको मात्र विषय बनेको छ । ", "एन्फाको फुटबल एकेडेमी छ । म एन्फाको सराहना गर्दछु । हरेक खेलका आ–आफ्नै एकेडेमी चाहिन्छ । नयाँ खेलाडी आउँछन्, अभ्यास गर्छन् र प्रतिभालाई निखार ल्याउँछन् । खेल जीवन पनि व्यावसायिक बन्दै जान्छ । ", "एक समय मेरो परिचय खेलकुद पत्रकार पनि बन्यो । मेरा खेल समाचार र विश्लेषण द राइजिङ नेपालमा प्रकाशित हुन्थे । त्यतिबेला अहिलेजस्तो बिट पत्रकारिता नभएकाले थोरै पत्रकारले मात्र खेलकुदमा कलम चलाउ“थे । ती पत्रकारले खेलकुदमा लेख्थे, जसको खेलप्रति रुचि छ । खेल बुझ्थे । ", "त्यो बेला खेल र पत्रकारितामा लाग्नुलाई बेकारको पेसा मानिन्थ्यो । पत्रकारिता पेसा बनिसकेको थिएन । त्यसलाई समाजसेवा वा लेखक साहित्यकारको कोटीमा राखिन्थ्यो । खासै कमाइ नहुने भएकाले पत्रकारितामा लाग्नु पेसा समात्नु थिएन । त्यस्तै स्थिति थियो खेलकुदको । सोच कस्तो थियो भने पत्रकार भन्नासाथ ‘पत्रकार बनेर हल्लिराछ’ भन्थे । खेलाडी बन्यो भने ‘काम केही छैन, खेलेर बस्छ’ भन्थे । तर, अहिले समय फेरिएको छ ।सशक्त पत्रकार वा सफल खेलाडी हुनु भनेको आजको दिनमा खास सेलिब्रिटी बन्नु हो । ", "मैले खेल पत्रकारिता गर्दा खेलकुदमा श्याम केसीजी लेख्नुहुन्थ्यो । अरु एकाध पत्रकार थिए । खेलमा रुचि भएकाले मैले स्थानीय प्रतियोगिताका समाचारसमेत लेखिदिन्थे ।अन्तर्राष्ट्रिय खेलकुदमा पनि चासो राख्थें । राती अबेरसम्म खेल हेरेर समाचार लेख्थेँ । विचार पेजमा खेलकुदका कमै सामग्री प्रकाशित हुन्थे । तर, मैले खेलकुदसम्बन्धी थुप्रै आलेख विचार पेजमा पनि प्रकाशित गरेको छु ।", " "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/khel-29112023024010-1000x0.jpg&w=1000&h=0", "author": "सुवर्ण क्षेत्री", "author_link": "https://ekantipur.com/author/author-SubarnaChhetri-yhaJ6", "published_date": "मंसिर १३, २०८०"},
{"link": "https://ekantipur.com/entertainment/2023/12/08/echoing-in-pokhara-1974-ad-14-42.html", "title": "पोखरामा गुञ्जँदै १९७४ एडी", "summary": "काठमाडौँ — लोकप्रिय संगीत समूह १९७४ एडीले मंसीर २३ मा पोखरामा प्रस्तुति दिने भएको छ । दुबई र अबुधाबीमा प्रस्तुति दिएर स्वदेश फर्किएको संगीत समूहले पोखरास्थित पाराडिसियो बारमा प्रस्तुति दिने भएको हो । ", "paragraphs": ["दुबई र अबुधावीमा वैदेशिक रोजगारीको क्रममा पुगेका नेपाली दर्शकबीच समूहले 'यो मन त मेरो नेपाली हो', 'परेलीमा', 'मुटु भरि भरि', 'गुँराशै फुल्यो'लगायतका चर्चित गीतमा प्रस्तुति दिएका हुन् ।", "'कन्सर्टमा हामीलाई नजिकैबाट सुन्ने स्रोता आउनुभएको थियो । विदेशमा हुने नेपालीहरुबीच यसरी प्रस्तुत हुन पाउँदा जहिल्यै विशेष हुन्छ,' ब्याण्डका पर्कसनिस्ट तथा व्यवस्थापक सञ्जय श्रेष्ठले बताए । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/dubai-08122023102914-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २२, २०८०"},
{"link": "https://ekantipur.com/photo_feature/2023/11/27/the-crowd-of-fair-goers-at-ramghat-in-kapilvastu-29-40.html", "title": "कपिलवस्तुको रामघाटमा मेला भर्नेको घुइँचो", "summary": "कपिलवस्तु — कपिलवस्तुकै ठूलो र ऐतिहासिक रामघाट मेला भर्न भक्तजनको घुइँचो लागेको छ । कार्तिक शुक्ल पुर्णिमाका दिन कपिलवस्तु नगरपालिकास्थित वाणगंगा नदीको रामघाटमा लाग्ने नाहन मेला भर्न सोमबार बिहानैदेखि हजारौं भक्तजन आएका थिए । धार्मिक दृष्टिकोणले महत्त्वपूर्ण भएकाले पर–परबाट तिर्थालु आएका थिए ।", "paragraphs": ["सोमबार लाग्ने मेलाका लागि आइतबार साँझैबाट रामघाटमा श्रद्धालु भक्तजन आउने क्रम सुरु भएको थियो । राति ३ बजेबाटै रामघाटमा स्नान गरी नजिकैको रामजानकी मन्दिरमा पूजाआजा गर्नेको लाइन थियो । मन्दिर वरिपरि र नदी किनारमा रातभर साधुसन्त जाग्राम बसेर ढोल, खैजडी, झाँज र हार्मोनियम बजाइ भजन, किर्तन र चुड्का भन्दै बसेका थिए । ", "त्रेता युगमा भगवान राम वनवास जाने क्रममा रामघाट आइपुग्दा उनलाई पानी प्यास लागेपछि अर्जुनले वाण हानेर पानी निकालेको धार्मिक किंवदन्ती रहेको अवधि लोककला विशेषज्ञ पशुपतिमणि त्रिपाठीले बताए । भगवान रामले पानी पिएको हुँदा यस ठाउँको नाम रामघाट रहन गई धार्मिक तीर्थस्थल भएको बूढापाका बताउँछन् । ", " "], "images": ["https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/ramghat-malemanoj-photo1-27112023063435-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/ramghat-malemanoj-photo5-27112023063542-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/ramghat-malemanoj-photo2-27112023063419-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/ramghat-malemanoj-photo15-27112023063900-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/ramghat-malemanoj-photo16-27112023063922-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/ramghat-malemanoj-photo12-27112023063805-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/ramghat-malemanoj-photo11-27112023063751-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/ramghat-malemanoj-photo8-27112023063650-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/ramghat-malemanoj-photo7-27112023063627-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/ramghat-malemanoj-photo6-27112023063605-1000x0.jpg&w=1000&h=0"], "author": "तस्बिर : मनोज पौडेल", "author_link": "https://ekantipur.com/author/author-22434", "published_date": "मंसिर ११, २०८०"},
{"link": "https://ekantipur.com/entertainment/2023/12/08/bodhi-sattva-running-in-kausi-06-39.html", "title": "कौसीमा चल्दैछ 'बोधि-सत्त्व'", "summary": "काठमाडौँ — अहिमलाई गुरुले गुरुदक्षिणा माग्छन्, 'मान्छेका १०८ बुढी औंला ल्याउनु' । शिष्यमध्येका असल अहिमले गुरुको आज्ञा पालन नगर्ने कुरै हुँदैन । उनी गुरुदक्षिणाका लागि तुरुन्तै तयार हुन्छन् ।", "paragraphs": ["गुरुले आखिर किन त्यस्तो गुरुदक्षिणा मागे ? उनी प्रश्न गर्नतिर लाग्दैनन् । गुरुदक्षिणा नै उनको जीवनको अन्तिम लक्ष्य भइदिन्छ । अहिमले गुरुलाई गुरु दक्षिणा देलान् त ? कौसी थिएटरमा मञ्चनरत 'बोधि-सत्त्व' नाटकले प्रश्नको उत्तर दिन्छ । ", "चन्द्रमान मुनिकारको परिकल्पना/लेखन/निर्देशनमा बनेको यो नाटकको नाट्य रुपान्तरण कलाकार इँगिहोपो कोँइच सुनुवारले गरेका हुन् । मंसिर २० देखि पुस ४ सम्म मञ्चनमा आउने यो नाटकमा रिस, राग, द्वेष, महत्त्वकांक्षाले कस्तो परिणाममा पुर्‍याउँछ भन्ने विषय समेटिएको छ । नाटकमा पुरानो समयका गुरु र चेलाहरुको कथा भनिएको छ । गुरुको प्रिय बनेकोमा अहिमसँग अन्य शिष्यहरुले डाह गर्छन् । त्यही डाहले गुरुलाई अहिमविरुद्ध भड्काइदिन्छन् । त्यसै क्रममा अहिमसँग गुरुले त्यस्तो असंभवजस्तै देखिने गुरुदक्षिणा मागेका हुन्छन् । ", "गुरुको आज्ञालाई सिरोपर गर्ने अहिमले गुरुदक्षिणाका लागि कस्तो संघर्ष गर्लान् ? त्यसका लागि नाटक नै हेर्नुपर्ने हुन्छ । नाटकमा अहिंसाको बाटोमा हिँडेकाहरुलाई सद्भमार्गमा कसरी ल्याउने भन्ने विषय प्रस्तुत छ । ", "नाटकमा कलाकारहरु सुदनमान मुनिकार, संगीता थापा, नानुमैंया महर्जन, युवाहाङ राई, सृजना शर्मा, अन्जु श्रेष्ठ, अनिसा श्रेष्ठ, अजय लामा, सन्तोष गिरी, नविन काफ्ले र आकाश नेपालीको अभिनय छ । ममा आर्ट्सको सहकार्यमा तयार भएको नाटक कौसी थिएटरमा मञ्चनरत छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/entertainment/sdf-08122023112118-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २२, २०८०"},
{"link": "https://ekantipur.com/photo_feature/2023/12/01/hill-farmers-drying-paddy-photos-54-28.html", "title": "धान थन्क्याउँदै पहाडका किसान [तस्बिरहरु]", "summary": "पाँचथर — कोही धान काट्दै, कोही निम सोहोर्दै त कोही मुठा बाँधेर खलासम्म पुर्‍याउँदै । खलामा पुगेको धान झार्ने, बताउने र भर्नेको व्यस्ता छ पाँचथरका खेत बेंसीमा । हिउँदे र बर्षे गरी दुई कमाई धान फल्ने खेत बेंसीमा पुग्दा कोही किसान फुर्सद भेटिन्नन् । यहाँका खेत बेंसीहरु केही खाली हुँदैछन् त केही खाली हुने प्रक्रियामा छन् ।", "paragraphs": ["मंसिर महिनालाई अन्न थन्क्याउने सिजन पनि भनिन्छ । हो त्यही भएर मानो खाएर मुरी उब्जाउने सपना साँचेर धान रोपेका उनीहरुलाई थन्क्याउने व्यस्तता बढेको हो ।पछिल्लो समय ग्रामीण भेगमा युवा पुस्ता पलायन हुँदै गएपछि बाँचेका किसानलाई बाली लगाउन र थन्क्याउन हम्मे पर्न थालेको फिदिम-११ का लोकबहादुर बुडाक्षेत्री बताउँछन् ।", "पाँचथरको एक नगरपालिका र ७ गाउँपालिका गरी ८ वटै स्थानीय तहमा धान उत्पादन हुने गरेको छ । फिदिम, फाल्गुनन्द, मिक्लाजुङमा तुलनात्मक रुपमा धेरै धान रोपिन्छ । हिलिहाङ, तुम्वेवा, कुम्मायक र फालेलुङमा पनि धान खेती हुन्छ । जिल्लामा करिब ३० हजार मेट्रिकटन धान उत्पादन हुने गरेको तथ्यांक छ । केही स्थानमा हिउँदे र वर्षे गरी २ पटक धान रोपिन्छ ।"], "images": ["https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/dhan-thankyaune-chataro-23-01122023070608-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/dhan-thankyaune-chataro-7-01122023070514-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/dhan-thankyaune-chataro-22-01122023070602-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/dhan-thankyaune-chataro-3-01122023070502-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/dhan-thankyaune-chataro-1-01122023070456-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/dhan-thankyaune-chataro-10-01122023070525-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/dhan-thankyaune-chataro-6-01122023070508-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/dhan-thankyaune-chataro-16-01122023070550-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/dhan-thankyaune-chataro-14-01122023070544-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/dhan-thankyaune-chataro-13-01122023070538-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/dhan-thankyaune-chataro-12-01122023070531-1000x0.jpg&w=1000&h=0"], "author": "लक्ष्मी गौतम", "author_link": "https://ekantipur.com/author/author-16680", "published_date": "मंसिर १५, २०८०"},
{"link": "https://ekantipur.com/photo_feature/2023/12/01/same-sex-couple-says-we-got-justice-after-the-marriage-was-registered-41-04.html", "title": "समलिंगी जोडी भन्छन् : विवाह दर्ता भएपछि न्याय पायौं", "summary": "काठमाडौँ — विवाह गरेको ६ वर्षपछि नेपालमै पहिलो पटक कानुनी मान्यता पाएका समलिंगी जोडीले न्याय पाएको बताएका छन् । शुक्रबार राजधानीमा आयोजित एक कार्यक्रममा लमजुङको दोर्दी गाउँपालिका २ सल्लाबोटकी ३७ वर्षकी माया भनेर चिनिने रामबहादुर गुरुङ र नवलपरासीको कावासोती नगरपालिका ८ कावासोती इन्द्रचोकका २७ वर्षका सुरेन्द्र पाण्डेले बिहे दर्तापछि आफूहरूलाई न्याय मिलेको बताएका हुन् ।", "paragraphs": ["लमजुङको दोर्दी गाउँपालिका–२ अर्चलबोटस्थित वडा कार्यालयले बुधबार समलिंगी जोडीको विवाह दर्ता गरेको थियो । काठमाडौं बस्दै आएका दुवैबीच कावासोतीमा ९ वर्षअघि चिनजान भएको थियो । मायाका अनुसार कावासोतीमा रहेको दिदीको खाजा पसलमा जाने क्रममा साथीको होटलमा काम सघाइरहेका सुरेन्द्रसँग भेट भएको थियो । २०७४ मा मन्दिरमा गएर विवाह गरे पनि कानुनी मान्यता पाउन सकेको थिए । ", "जोडिले गत बुधबार गाउँमा सामाजिक परम्परा अनुसार विवाह गरेका थिए । उनीहरुले यस विवाहलाई रेन्बो विवाहको संज्ञा दिएका छन् । पाण्डेले भने, 'विवाहले कानुनी मान्यता पाएपछि हामीलाई न्याय मिलेको छ । यसमा साथ दिनुहुने सबैलाई धन्यवाद छ । र हामीले गाउँमा गाउँकै परिवेशअनुसार विवाह उत्सव मनायौं।'"], "images": ["https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/surendrapandeyrambahadurmayagurungmarriage08-01122023083741-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/surendrapandeyrambahadurmayagurungmarriage15-01122023083849-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/surendrapandeyrambahadurmayagurungmarriage01-01122023083634-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/surendrapandeyrambahadurmayagurungmarriage03-01122023083653-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/surendrapandeyrambahadurmayagurungmarriage04-01122023083703-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/surendrapandeyrambahadurmayagurungmarriage10-01122023083801-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/surendrapandeyrambahadurmayagurungmarriage09-01122023083751-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/surendrapandeyrambahadurmayagurungmarriage05-01122023083712-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/surendrapandeyrambahadurmayagurungmarriage07-01122023083732-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/surendrapandeyrambahadurmayagurungmarriage14-01122023083839-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/surendrapandeyrambahadurmayagurungmarriage12-01122023083820-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/surendrapandeyrambahadurmayagurungmarriage11-01122023083810-1000x0.jpg&w=1000&h=0"], "author": "शब्द/ तस्बिर : अंगद ढकाल", "author_link": "https://ekantipur.com/author/author-21702", "published_date": "मंसिर १५, २०८०"},
{"link": "https://ekantipur.com/entertainment/2023/12/11/entry-of-nepali-film-gorkha-warrior-in-british-bafta-award-24-16.html", "title": "बेलायतको 'बाफ्टा अवार्ड' मा नेपाली फिल्म ‘गोर्खा वारियर’ को ‘इन्ट्री’", "summary": "लन्डन — संसारकै प्रतिष्ठित ब्रिटिश एकेडेमी अफ फिल्म एण्ड टेलिभिजन आर्टस् (बाफ्टा) अवार्डस्‌मा नेपाली चलचित्रले ‘इन्ट्री’ पाएको छ ।निर्देशक मिलन चाम्सले निर्देशन गरेको फिल्म ‘गोर्खा वारियर’ ले बाफ्टामा 'इन्ट्री' पाएको हो ।", "paragraphs": ["अब यो फिल्म लङ लिस्टका लागि हलिउड फिल्महरुसँग भिड्दै छ । बेस्ट फिल्म, एक्टर, डाइरेक्टर, फिल्म (अंग्रेजी बाहेक) र बेस्ट ब्रिटिश फिल्म क्याटेगोरीमा 'गोर्खा वारियर'को प्रतिस्पर्धा हुनेछ । ", "यूरोपमा अस्करपछिको ठूलो मानिने बाफ्टा फिल्म अवार्डस् २०२४ समारोह आउँदो १८ फेब्रुअरी २०२४ मा साउथ बैंक सेन्टर लन्डनमा हुँदैछ भने नोमिनेसन रिजल्ट १८ जनवरीमा आउने छ । ", "निर्देशक चाम्सले बाफ्टामा नेपाली सिनेमाले प्रवेश पाएकामा आफू र आफ्नो टिममा खुसी भएको बताए । 'सजिलो पक्कै थिएन तर आज लङलिष्टका लागि 'गोर्खा वारियर' हलिउडका ठूल्ठूला सिनेमासँग प्रतिस्पर्धा गर्दैछ', निर्देशक चाम्सले भने, 'हार्नु जित्नु अलग कुरा हो तर 'गोर्खा वारियर'ले इतिहास राख्ने काम जारी छ ।'", "उनले धेरै चरणपछि हजारौं फिल्ममध्येबाट बाफ्टामा प्रवेश पाएको बताउँदै अब अन्य नेपाली सिनेमा पनि सहभागी हुनुपर्ने बताए ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/gorkha-warrier-fianl-11122023022531-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २५, २०८०"},
{"link": "https://ekantipur.com/photo_feature/2023/12/02/rajat-utsav-of-mahsikari-jhalak-at-methamba-bhir-53-35.html", "title": "मेथम्बा भीरमा मह-सिकारी झलकको रजत उत्सव", "summary": "दोलखा — उमेरले ६३ पार गर्न लागेका झलकबहादुर मगर दौंतरी र केही तन्तेरीसँगै सिकार गर्न मेथम्बा भीर पुगेका छन् । भीरमौरीको सिकार गर्न खप्पीस उनी यो पटक ८ जनाको टोली बनाएर मेथम्बा पुगेका हुन् । गौरीशंकर गाउँपालिका ८ खारेमा रहेको कहाली लाग्दो मेथम्बा भीरमा बाबियोको डोरीले बनाएको भर्‍याङ चढेर मह सिकार गर्ने उनी एक्ला सिकारी हुन् । उनलाई अन्य साथीहरुले सघाउने छन् ।", "paragraphs": ["संयोगले उनी मेथम्बा भीरमा मह सिकार गरेको यो वर्ष २५ टेकेको छ । आधुनिक मह काढने सामान छैन उनीसँग । परम्परागत तरिकामा उनी भीरमा बाबियोको लठारोमा चढछन् ।", " त्यो पनि खाली हात र खुट्टाले । लाग्छ भीर मौरी उनका साथी हुन् । अरुलाई चाका चलाउँदा लखेटने भीरका काला मौरीले उनलाई मह काढन स्वागत गरेको जस्तो । भीर मौरीको सिकार निकै जोखिमपूर्ण हुन्छ । मह काढन साहस चाहिन्छ । भीरको सिरानमा किला गाढेर बाबियाको डोरी तल खसालिएका छ । ", "किला गाडेको स्थानमा उनका २ सहयोगी बसेका छन् । तल ढुवाँ लाउने र अलि माथीबाट झारेको मह छान्ने । कोही बुट्यानका काँचो स्याउला बोकेर ल्याउने र चाका देखाउने छन् । यो वर्ष ८ जनाको समूह बनाएर भीर मौरीको मह सिकार गर्न आएको उनले बताए । ", "‘मेथाम्बे भीर निकै जोखिमले भरिएको छ,’ उनले भने, ‘२५ वर्ष यही भीरबाट मह काढेकाले बानी परिसकेको छ ।’ ", "सिकारीले मंसिर र जेठमा गरेर दुई पटक भीर मौरीको मह काढ्ने गर्छन् । खाली हात र खट्टाले डोरीको लठारोमा निगालोको तिखो चुच्चोले अप्ठ्यारा भीरमा मह काढ्ने उनी पाका मगर मह सिकारी हुन । पहिलादेखि नै खाली खुट्टै चढ्थेँ बानी परिसक्यो जुत्ता लगाउँदा असहज हुन्छ,’उनले भने, ‘हातमा पनि केही लगाउँदिन निगालो समाउन अप्ठ्यारो हुन्छ । खाली हातले सजिलै गर्न सकिन्छ ।’ ", " "], "images": ["https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/bhirmauri-2-02122023025459-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/bhirmauri-16-02122023025630-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/bhirmauri-10-02122023025554-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/bhirmauri-11-02122023025600-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/bhirmauri-14-02122023025618-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/bhirmauri-1-02122023025504-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/bhirmauri-6-02122023025529-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/bhirmauri-5-02122023025522-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/bhirmauri-7-02122023025536-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/bhirmauri-8-02122023025542-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/bhirmauri-4-02122023025516-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/bhirmauri-15-02122023025624-1000x0.jpg&w=1000&h=0"], "author": "केदार शिवाकोटी", "author_link": "https://ekantipur.com/author/author-KedarShiwakoti-oHqr8", "published_date": "मंसिर १६, २०८०"},
{"link": "https://ekantipur.com/photo_feature/2023/12/07/beautiful-queens-lake-photos-30-45.html", "title": "सुन्दर रानीताल [तस्बिरहरु]", "summary": "धनकुटा — धनकुटाको चौबिसे गाउँपालिका-६ राजारानी बजार छेवैमा छ रानी (मावरक) ताल । रानी तालको नामले चिनिने यो ताललाई स्थानीय लिम्बू भाषामा मावरक पनि भन्ने गरिन्छ । जसको अर्थ रानी भन्ने हुन्छ । १ सय ३० रोपनीमा फैलिएको छ यो सुन्दर ताल ।", "paragraphs": ["राजारानी बजार नजिकको करिब दुई हजार रोपनी सिमसार क्षेत्रफलमा खेतीपाती र आवास उपयुक्त नभएपछि वर्षौंसम्म स्थानीय चिन्तित थिए । सोही स्थानमध्ये १ सय ३० रोपनी क्षेत्रफलमा दुई दशकअघि ताल निर्माण गरिएको रानी मावरक ताल संरक्षण समितिका अध्यक्ष टेकरत्न चेम्जोङ बताउँछन् । हालको रानीताल र दक्षिणतर्फ राजाताल रहेकोले उक्त ठाउँकै नाम राजारानी भनियो । हाङडाना नामका राजा र माङदानी रानीको मन्दिर पनि रहेको ताल संरक्षण समितिका कोषाध्यक्ष काजीमान लिम्बू बताउँछन् । ", "पछिल्लो समय तालमा पर्यटकको चाप उल्लेख्य बढ्दै गएको छ । तालमा डुंगा चलाउने, तस्बिर खिच्ने र पिकनिकका लागि दैनिक सयौं सर्वसाधारण त्यहाँ पुग्ने गरेको ताल व्यवस्थापन समिति अध्यक्ष चेम्जोङले बताए । धरानबाट ३५ किलोमिटरको दुरीमा रहेको राजारानीमा दैनिक सुनसरी, मोरङ, झापा, इलाम तथा भारतका विभिन्न प्रान्तबाट समेत पर्यटक पुग्ने गरेका छन् । ", "विगतमा पनि हालको राजारानी बजारका उत्तर र दक्षिण क्षेत्रमा दुई वटा ताल रहेको स्थानीय बताउँछन् । वि.सं. १८६२ सम्म राजारानी क्षेत्रमा विशाल ताल रहे पनि पछि दक्षिणतर्फको गल्छी फुटेर पानी बाहिरिएको भनाइ छ । तालको पानी बाहिरिएपछि त्यहाँ दलदल जमिनको रुपमा मात्र सीमित थियो । अझै पनि राजा अर्थात् पावरक क्षेत्रमा उक्त दलदल कायमै छ । तर उत्तरतर्फ भने ताल निर्माण गरिएको हो । प्राचीन तालको पानी बाँध बाधेर थुनेपछि पुनः ताल निर्माण भएको छ । पूर्वकै एकमात्र प्राकृतिक ताललाई संरक्षणका लागि स्थानीय जुटेका छन् । तालले पर्यटकको मन राम्ररी जितेको स्थानीय युवराज कटुवालको भनाइ छ । ताल किनारमा पर्यटक बस्ने स-साना टहरा, रेलिङ र बत्तिको समेत व्यवस्था गरिएको छ । यस्तै होटल र मौलिक परिकारसमेत उक्त स्थानमा उपलब्ध गराइने भएपछि पर्यटकको संख्या बढिरहेको छ । त्यस क्षेत्रमा लिम्बू, राई, मगर जातिको बाहुल्यता रहेको छ । "], "images": ["https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/img4471-07122023024036-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2024/miscellaneous/1-07122023024145-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/2-07122023024229-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/3-07122023024318-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/5-07122023024443-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/6-07122023024510-1000x0.jpg&w=1000&h=0"], "author": "रमेशचन्द्र अधिकारी", "author_link": "https://ekantipur.com/author/author-8807", "published_date": "मंसिर २१, २०८०"},
{"link": "https://ekantipur.com/entertainment/2023/12/07/ranbirs-animal-close-to-sanju-business-10-03.html", "title": "'सन्जु'को व्यापारनजिक रणबीरको 'एनिमल'", "summary": "काठमाडौँ — रणबीर कपूर अभिनित 'एनिमल'ले प्रदर्शनको छैटौं दिनसम्म विश्वभरबाट ५ सय २७ करोड कमाएको छ । प्रदर्शनदेखि नै बक्स अफिसमा तहल्का मच्चाएको यो फिल्मको छैटौं दिनको कमाइ रणबीरकै फिल्म 'सन्जु'को व्यापार नजिक पुगेको छ ।", "paragraphs": ["फिल्मले विश्वभरबाट ५ सय ८६ करोडमाथिको व्यापार गरेको भारतीय सञ्चारमाध्यमले उल्लेख गरेको थियो । प्रोडक्सन कम्पनी टी-सिरिजले एनिमलको पोस्टर सार्वजनिक गर्दै बक्स अफिस रिपोर्ट सार्वजनिक गरेको हो । 'एनिमलको विस्फोटन जारी' भन्दै निर्माण टिमले रणबीरले मसिन गन समातेको पोस्टर सार्वजनिक गरेको हो । घरेलु बक्स अफिसबाट फिल्मले ३ सय १३ करोडको व्यापार गरेको हो । यो फिल्म रणबीरको अभिनय करिअरकै सबैभन्दा धेरै हिट भएको फिल्म बनिसक्यो । ", "सन्दीप रेड्डी भाङ्गा निर्देशित यो क्राइम ड्रामामा बुवा र छोराको अमिल्दो सम्बन्धका कारण सिर्जित एउटा हिंसात्मक कथा समेटिएको छ । रणबीरसँगै फिल्ममा बवी देवल, रश्मिका मन्दना, तृप्ति दिम्रीलगायतको अभिनय छ । धेरैले बवी देवलको यो सफल कमब्याक बनेको भन्दै तारिफ पनि गरेका छन् ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/-07122023092452-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २१, २०८०"},
{"link": "https://ekantipur.com/photo_feature/2023/12/09/crowds-at-kirat-gold-cup-photos-12-40.html", "title": "किरात गोल्डकपमा खचाखच दर्शक [तस्बिरहरु]", "summary": "पाँचथर — घरेलु मैदान, वरिपरि बाँस प्रयोग गरेर बनाइएका अस्थायी प्याराफिट । ती प्याराफिटमा नअटेर मैदानको भित्ता हुँदै नजिकको घरका छतसम्म कोचाकोच दर्शक । पाँचथरको फिदिममा शनिबार सम्पन्न किरात गोल्डकपले पाइरहेको दर्शकको निरन्तरको उत्साहजनक सहभागिता र साथले खेलप्रति पूर्वका दर्शकको क्रेजलाई प्रस्ट पारेको छ ।", "paragraphs": ["२०७५ सालसम्म फिदिममा बर्सेनि फाल्गुनन्द र पाँचथर गोल्डकप गरेर दुईवटा ठूला प्रतियोगिता आयोजना गरिन्थे । २०७५ को वर्षामा बजारमा अवस्थित फिदिम माविको खेल मैदानको पर्खाल भत्कियो । ०७६ पछि कोरोना संक्रमण जोखिमलाई मध्यनजर गर्दै कुनै पनि प्रतियोगिता आयोजना भएनन् । भत्केको खेल मैदानको पुनः निर्माण र स्तरोन्नतिले गति लिन सकेन । ५ वर्षसम्म खेलकुद गतिविधि शून्य थिए । यो वर्ष त्यही मैदानलाई फुटबल खेल्न हुनेसम्म स्तरवृद्धि गरेर प्रथम वाइवाइ अन्तर्राष्ट्रिय आमन्त्रण किरात गोल्डकपको आयोजना गरियो । निकै लामो समयपछि सदरमुकाममा आयोजित प्रतियोगिगताले उद्घाटन चरणदेखि नै दर्शकको साथ राम्ररी पाएको छ ।", "फुटबल सुरु हुनुअघि दूधे बालक च्यापेका आमासँगै ज्येष्ठ नागरिक र प्रौढ खेल हेर्न मैदान पुग्छन् अनि हतारहतार गर्दै बाँसका प्याराफिटमा आफ्नो सिट सुरक्षित गरे ।खेलमा नेपालको ए डिभिजन लिगमा खेल्ने खेलाडीसँगै मित्रराष्ट्र भारतको दार्जिलिङसम्मका फुटबल क्लबको सहभागिता रहेकाले आफूहरुको मन खेलतर्फ तानिएको दर्शकहरु टिप्पणी गर्छन् । मैदानमा फुटबल हेर्न साढे ६ हजार जना क्षमताको अस्थायी प्याराफिट बनाइएको छ । त्यो बाहेक मैदानको भित्तामा रहेको स्थायी प्याराफिट र बारीका डिलसम्म गरी २ हजार दर्शक अटाउँछन् । प्रायःदैनिक जसो सबै ठाउँ खाली हुँदैनन् । यतिले नपुगेर मैदान नजिकैको घरका छतबाट समेत दर्शकले फुटबल हेरेर मनोरञ्जन लिए । यसपटक आयोजित किरात गोल्डकपको फाइनलमा शनिबार करिब ८ हजार दर्शकले फुटबल हेरेको गोल्डकपका अर्थ सचिव प्रज्वल बाँस्कोटाको दाबी छ ।"], "images": ["https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/sports/1-09122023031426-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/sports/2-09122023031536-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/sports/darsak-ko-maya-sagai-sakiyo-kirat-gold-cup-2-09122023031737-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/sports/darsak-ko-maya-sagai-sakiyo-kirat-gold-cup-71-09122023032141-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/sports/darsak-ko-maya-sagai-sakiyo-kirat-gold-cup-61-09122023032135-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/sports/darsak-ko-maya-sagai-sakiyo-kirat-gold-cup-11-09122023032124-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/sports/darsak-ko-maya-sagai-sakiyo-kirat-gold-cup-20-09122023032129-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/sports/darsak-ko-maya-sagai-sakiyo-kirat-gold-cup-4-09122023032118-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/sports/darsak-ko-maya-sagai-sakiyo-kirat-gold-cup-66-09122023032640-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/sports/darsak-ko-maya-sagai-sakiyo-kirat-gold-cup-28-09122023032707-1000x0.jpg&w=1000&h=0"], "author": "लक्ष्मी गौतम", "author_link": "https://ekantipur.com/author/author-16680", "published_date": "मंसिर २३, २०८०"},
{"link": "https://ekantipur.com/photo_feature/2023/12/11/a-crowd-scatters-shatbees-in-pashupati-premises-on-balachaturdashi-54-43.html", "title": "बालाचतुर्दशीमा पशुपति परिसरमा शतबीज छर्नेको भीड", "summary": "काठमाडौँ — सोमबार बिहान विभिन्न शिवालयमा गई भक्तजनहरूले बालाचतुर्दशी पर्व मनाएका छन् । प्रत्येक वर्ष मार्गशीर्ष कृष्ण चतुर्दशीका दिन बिहान शतबीज छरी बालाचतुर्दशी मनाइन्छ  । त्रयोदशीको दिन आइतबार बेलुकीदेखि दिवङ्गत पितृका नाममा अखण्ड दीपदान गरी बसेका भक्तजनले सोमबार पितृको सद्गतिको कामना गर्दै शतबीज छरे । यस अवसरमा पशुपतिनाथ मन्दिरलगायत देशभरका शिव मन्दिरमा भक्तजनको भिड लागेको थियो ।", "paragraphs": ["बालाचतुर्दशीको अघिल्लो रात आइतबार दिवङ्गत पितृका नाममा दीपदान गर्न पशुपति परिसरमा सयौँको भिड लागेको थियो । उनीहरू रातभर जाग्राम बसी भजन, नाचगान गरेका थिए । पशुपतिनाथ आउन नसक्ने भक्तजनले भने आआफ्ना घर नजिकैको शिवालयमा त्रयोदशीको बेलुकीदेखि महादीपदान गरी चतुर्दशीका दिन बिहान शतबीज छर्छन् ।", " "], "images": ["https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdadhipashupati07-11122023075224-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashiu9a4513028-11122023025656-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashiu9a4523027-11122023025705-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashiu9a4537026-11122023025714-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashiu9a4568025-11122023025723-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashiu9a4586023-11122023025733-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashiu9a4596022-11122023025742-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashiu9a4643020-11122023025751-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashiu9a4645032-11122023025801-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashiu9a4726031-11122023025819-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashiu9a4753015-11122023025828-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashiu9a4816012-11122023025838-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashiu9a4843009-11122023025846-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashiu9a4873008-11122023025855-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashiu9a4933007-11122023025904-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashiu9a4957006-11122023025913-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashiu9a5087003-11122023025923-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashiu9a5174029-11122023025932-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdadhipashupati01-11122023075126-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdadhipashupati02-11122023075136-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdadhipashupati03-11122023075145-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdadhipashupati04-11122023075155-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdadhipashupati05-11122023075205-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdadhipashupati06-11122023075214-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdadhipashupati08-11122023075234-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdadhipashupati09-11122023075243-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdadhipashupati11-11122023075301-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdadhipashupati12-11122023075310-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdadhipashupati13-11122023075320-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashi01-2-11122023075339-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashi01-4-11122023075357-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/balachaturdashi01-3-11122023075348-1000x0.jpg&w=1000&h=0"], "author": "तस्बिर : सन्जोग मानन्धर", "author_link": "https://ekantipur.com/author/author-18013", "published_date": "मंसिर २५, २०८०"},
{"link": "https://ekantipur.com/entertainment/2023/12/11/exhibition-of-sovereign-forest-begins-36-11.html", "title": "'सार्वभौम वन'को प्रदर्शनी सुरू", "summary": "काठमाडौँ — भारतीय फिल्मकर्मी एवं अभियन्ता अमर कन्वरको आर्ट काउन्सिलमा कला प्रदर्शनी सुरू भएको छ । 'सार्वभौम वन'शीर्षकमा मंसिर २३ देखि सुरु भएको यो प्रदर्शनी चैत १८ सम्म चल्नेछ । ", "paragraphs": ["फोटोसर्कलले प्रस्तुत गरेको यो प्रदर्शनीमा अमरले सुधीर पटनाइ/समुन्दृष्टि र शेरना दस्तुरसँग सहकार्य गरेर तयार पारिएका कला प्रस्तुत छन् । ओडिसाको सामाजिक राजनीतिक परिवेशमा आधारित 'सार्वभौम वन'मा स्थानीय समुदाय, सरकारी निकाय तथा व्यापारी संस्थाहरुबीच खेतीयोग्य जमिन, वन, नदीनाला तथा खनिज स्रोतसाधनमाथि नियन्त्रणबारे थुप्रै द्वन्द्व भोगेको क्षेत्रमा गरिएको अध्ययनका प्रकिया र प्रमाण पेस छन् ।", "प्रदर्शनीमा भारतका निश्चित क्षेत्रमा गरिएको अपराध र त्यसविरुद्धका लडाईं समेटिएका छन् । फोटो, लघु फिल्म/डकुमेन्ट्री, लिखित सामाग्री, बीउ, चित्र लगायतका महत्त्वपूर्ण तत्त्वहरु मिसाउँदै ओडिसालगायतका निश्चित भूभागमा सत्ता र शक्तिको दुरुपयोग गर्दै कसरी कृषिजन्य जमिन र वनजंगल नास पारिए/पारिँदैछन् भन्ने विषयमाथि प्रश्न गरिएको छ । ", "भारतीय कलाकारको यो प्रदर्शनीबाट नेपाललाई पनि चिहाउन सकिने फोटो सर्कलकी नयनतारा गुरुङ कक्षपति बताउँछिन् । 'अमरले केही जमिनलाई अपराध भएको स्थानका रुपका प्रस्तुत गरेका छन् । त्यो कसरी अपराध भयो त ? त्यसका प्रमाण हुन् उनका यी काम । यही काममार्फत् हामीलाई पनि हाम्रो कामबारे सोच्न लगाउँछ,' उनले भनिन् ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/asdf-11122023015050-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २५, २०८०"},
{"link": "https://ekantipur.com/photo_feature/2023/12/12/demonstration-of-e-in-lalitpur-metropolis-photos-02-37.html", "title": "ललितपुर महानगरमा ईः को प्रदर्शन [तस्बिरहरु]", "summary": "ललितपुर — अभियन्ता ईः ले पुल्चोकस्थित ललितपुर महानगरपालिकको प्रांगणमा उभिएर प्रदर्शन गर्न लाग्दा स्थानीयले अवरोध गरेका छन् । ईः ले फुटपाथ व्यवसायीलाई हटाउने ललितपुर महानगरपालिकाको निर्णयको विरोध गर्दै मंगलबार दिउँसो ३ बजे महानगरपालिकाको प्रांगणमा १०८ मिनेट उभिएर प्रदर्शन गर्न लागेका थिए ।", "paragraphs": ["महानगरपालिकाले पैदल यात्रु, सवारी आवागमन तथा ऐतिहासिक महत्त्वका स्थानहरूमा अवरोध परेको भन्दै मंसिर २४ गतेदेखि लगनखेल–मंगलबजार रुटमा साँझ/बिहान पनि फुटपाथ पसल राख्न निषेध गरेको थियो ।स्थानीयले अवरोध गर्दा ईः समर्थक र स्थानीयबीच केहीबेर धक्कामुक्कीसमेत भएको थयो । उक्त क्षेत्रमा प्रहरी परिचालन गरिएको छ ।यसअघि अभियन्ता ईः ले फुटपाथ व्यवसायीलाई विकल्पसहित व्यवस्थापन गर्नुपर्ने माग गरेर काठमाडौंको राष्ट्रिय सभागृह अगाडि १ सय ९९ घण्टा उभिएर प्रदर्शन गरेका थिए । असोज १० मा काठमाडौं महानगरपालिका र ईः बीच सम्झौता भएको थियो । उक्त सम्झौता अझै कार्यान्वयनमा आएको छैन ।त्यतिबेला अनौपचारिक क्षेत्रमार्फत हुने व्यापार व्यवसायलाई व्यवस्थित गर्न व्यापार गर्ने स्थल, समय, व्यापार गर्न आवश्यक मानिने व्यक्ति यकिन गर्न र स्थान उपलब्ध गराउने विधि, प्रक्रिया तथा कानुनी व्यवस्था समेतको प्रबन्ध गर्नुपर्नेलगायत माग थियो ।"], "images": ["https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/localslalitpuriihprotestlmcu9a5346019-12122023120624-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/localslalitpuriihprotestlmcu9a5253034-12122023120609-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/localslalitpuriihprotestlmcu9a5389027-12122023120630-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/localslalitpuriihprotestlmcu9a5271032-12122023120618-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/localslalitpuriihprotestlmcu9a5245020-12122023120558-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/localslalitpuriihprotestlmcu9a5247035-12122023120604-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/localslalitpuriihprotestlmcu9a5228038-12122023120542-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/localslalitpuriihprotestlmcu9a5247035-12122023120604-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/localslalitpuriihprotestlmcu9a5233022-12122023120537-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/localslalitpuriihprotestlmcu9a5271032-12122023115317-1000x0.jpg&w=1000&h=0"], "author": "तस्बिर : सन्जोग मानन्धर", "author_link": "https://ekantipur.com/author/author-18013", "published_date": "मंसिर २६, २०८०"},
{"link": "https://ekantipur.com/photo_feature/2023/12/11/the-joy-of-regaining-eyesight-24-01.html", "title": "आँखाको ज्योति फर्किंदाको खुसी", "summary": "लुम्बिनी — बुद्ध जन्मस्थल लुम्बिनीमा ९ सय ९ जनाको आँखाको मोतियाविन्दुको निःशुल्क शल्यक्रिया गरिएको छ । दिवंगत थाई राजा भूमिबोल अदुल्यादेजको स्मृतिमा आयोजित ४ दिने निःशुल्क आँखा उपचार शिविरमा दाङ, कपिलवस्तु, रुपन्देही र पश्चिम नवलपरासीका बिरामीको उपचार गरिएको थियो ।", "paragraphs": ["सीमावर्ती भारतीय गाउँ र सहरका बिरामीले पनि शल्यक्रिया गराएका थिए । ३ महिला र २ पुरुषको एकै पटक दुवै आँखा शल्यक्रिया गरेर ज्योति फर्काइएको छ । यी ५ जनाको समयमै शल्यक्रिया नगरे आँखाको ज्योति गुम्ने जोखिम भएपछि एकै पटक गरिएको हो । ‘सामान्य अवस्थामा गरिँदैन,’ वरिष्ठ नेत्ररोग विषेशज्ञ डा. सन्दुक रुइतले भने, ‘तर उनीहरूको गर्ने पर्ने थियो ।’ ", "राजकीय थाई गुम्बा, थाई राजदूतावास र लुम्बिनी स्वर्णभूमि फाउन्डेसनको आयोजनामा तिलगंगा आँखा प्रतिष्ठानका प्रमुख डा. सन्दुक रुइत नेतृत्वको २४ सदस्यीय स्वास्थ्यकर्मी टोलीले शल्यक्रिया गरेको हो । सबै बिरामीलाई अत्याधुनिक प्रविधि फेकोबाट शल्यक्रिया गरिएको थियो । शिविरबाट एकल, असहाय र दैनिक ज्याला मजदुरी गर्ने लाभान्वित बनेका छन् । ‘चुलोचौको गर्नै धौ धौ थियो’ कपिलवस्तुको शुद्धोदन गाउपालिका सानो सिसहनीया भानमति पालले भने, ‘दाहिने आँखा शल्यक्रिया गरेर देख्न पाउँदा खुसी छु । अब अर्को वर्ष बाँया आँखा पनि यहीँ आएर शल्यक्रिया गर्छु ।’", "थाइल्यान्डको माडीडोल विश्वविद्यालयका प्राध्यापक डा. पोन्चाईको नेतृत्वमा पनि १५ सदस्यीय स्वास्थ्यकर्मीको टोली आएको थियो । रकम अभावमा मोतियाविन्दुको शल्यक्रिया गर्न नसकेकालाई शिविर लक्षित गरिएको थियो । शल्यक्रियाका लागि बिरामी छान्न आयोजित तीन दिने शिविरमा ३ हजार ३४७ जनाको आँखा परीक्षण गरिएको थियो । शिविरमा १२ देखि ७५ वर्षसम्मका व्यक्तिको उपचार गरिएको थियो । "], "images": ["https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/jyoti-farkida-ko-khusimanoj-photo19-11122023081657-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/jyoti-farkida-ko-khusimanoj-photo16-11122023081640-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/jyoti-farkida-ko-khusimanoj-photo15-11122023081634-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/jyoti-farkida-ko-khusimanoj-photo14-11122023081628-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/jyoti-farkida-ko-khusimanoj-photo10-11122023081612-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/jyoti-farkida-ko-khusimanoj-photo1-11122023081530-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/jyoti-farkida-ko-khusimanoj-photo8-11122023081559-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/jyoti-farkida-ko-khusimanoj-photo2-11122023081525-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/jyoti-farkida-ko-khusimanoj-photo4-11122023081535-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/jyoti-farkida-ko-khusimanoj-photo18-11122023081651-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/jyoti-farkida-ko-khusimanoj-photo17-11122023081646-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/jyoti-farkida-ko-khusimanoj-photo11-11122023081616-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/jyoti-farkida-ko-khusimanoj-photo6-11122023081547-1000x0.jpg&w=1000&h=0"], "author": "तस्बिर : मनोज पौडेल", "author_link": "https://ekantipur.com/author/author-22434", "published_date": "मंसिर २५, २०८०"},
{"link": "https://ekantipur.com/entertainment/2023/12/12/ranbirs-highest-grossing-film-in-his-career-animal-20-11.html", "title": "रणवीरको करिअरकै अहिलेसम्म धेरै कमाउने फिल्म - 'एनिमल'", "summary": "काठमाडौँ — 'एनिमल' रणवीर कपुरको करिअरकै सबैभन्दा धेरै कमाउने फिल्म बनेको छ । विश्वभरबाट ७ सय करोड कमाएसँगै कपुरको सबैभन्दा धेरै कमाउने फिल्म बनेको हो । ", "paragraphs": ["हालै मात्र निर्माण टिमले सामाजिक सञ्जालमा फिल्मको बक्स अफिस रिपोर्ट सार्वजनिक गर्दै लेखेको छ,'बक्स अफिसको रेकर्डको पुनर्लेखन' । फिल्मले प्रदर्शनको ११ औं दिनमा ७ सय ३७ करोडभन्दा माथिको व्यापार गरेको भारतीय सञ्चारमाध्यमले उल्लेख गरेका छन् ।", "एनिमल यो वर्षको सबैभन्दा धेरै कमाउने फिल्मको तेस्रो स्थानमा आउँछ । रणवीरसँगै रश्मिका मन्दना, बवी देवल अभिनित फिल्म स्त्रीद्वेषी, पुरुषत्त्वले भरिएको समीक्षाहरुमा उल्लेख छ । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/-12122023013503-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/photo_feature/2023/12/03/lovely-mustard-garden-photos-48-45.html", "title": "मनमोहक तोरीबारी [तस्बिरहरु]", "summary": "चितवन — तोरी चितवनको परिचय जोडिएर आउने बाली हो । कुनै समय सबैभन्दा बढी तोरी फल्ने जिल्ला भनेर चितवन चिनिने गर्दथ्यो । अचेल चितवनका फाँटमा पहिलाको जस्तो तोरी खेती हुन छाडेको छ । तर चितवनवासीले तोरी नै लगाउन छाडेका भने छैनन् । यो समय कतै तोरी उम्रँदै छ त कतै फुल्दै छ । तोरीमा फूल खेल्दै गर्दा मौसम पनि खुल्दै गएका कारण उत्तरतिरका सेता हिमाल पनि फाँटबाटै छर्लंग देखिन्छन् ।", "paragraphs": ["सौराहा पर्यटकको भीडभाड हुने ठाउँमा तोरी फुल्दा वातावरण मनमोहक देखिन्छ । त्यही ठाउँबाट तोरीका फाँटसँगै हिमाल पनि टल्कँदा पर्यटक यसै दंग पर्ने नै भए । बाघमारा मध्यवर्ती सामुदायिक वन हात्ती चढ्न पर्यटक ओइरिने सामुदायिक वन हो । त्यही वनको दक्षिण किनारमा पहेँलपुर भएर फुलेको तोरी बारी छ । त्यसपछि वनको हरियाली र त्यसमाथि टोपी लगाएझैं सेता हिमाल टल्केका हुन्छन् । "], "images": ["https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/tori-bari-and-himal-03122023014825-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/tori-bari-and-himal2-03122023014836-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/tori-bari-and-himal4-03122023014848-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/tori-bari-and-himal1-03122023014831-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/tori-bari-and-himal6-03122023014859-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/tori-bari-and-himal5-03122023014853-1000x0.jpg&w=1000&h=0", "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/tori-bari-and-himal4-03122023014848-1000x0.jpg&w=1000&h=0"], "author": "रमेशकुमार पौडेल", "author_link": "https://ekantipur.com/author/author-14240", "published_date": "मंसिर १७, २०८०"},
{"link": "https://ekantipur.com/entertainment/2023/12/11/nepal-premiere-of-no-winter-holidays-14-29.html", "title": "'नो विन्टर होलिडेज'को नेपाल प्रिमियर", "summary": "काठमाडौँ — 'सामूहिक अधिकार'को नारासहित सुरु भएको नेपाल मानव अधिकार अन्तर्राष्ट्रिय चलचित्र महोत्सवको तेस्रो दिन स्पेनको लघु फिल्म 'अ ग्वेरा फिनिता' देखाइएको छ ।", "paragraphs": ["मंसिर २३ देखि सुरु भएको यो महोत्सव नेपाल पर्यटन बोर्डसँगै चलचित्र विकास बोर्डमा चलिरहेको छ । मंसिर २६ गतेसम्म चल्ने यो महोत्सवलाई मानव अधिकार चलचित्र केन्द्रले आयोजना गरेको हो । ", "यो वर्ष चर्चा कमाएको डकुमेन्ट्री 'नो विन्टर होलिडेज' भने चलचित्र विकास बोर्डमा देखाइएको थियो । विभिन्न फेस्टिभल पुगेको डकुमेन्ट्रीको यो नेपाल प्रिमियर हो । अन्य चार देशका फिल्मसँगै यो डकुमेन्ट्री प्रदर्शन गरिएको थियो । महोत्सवमा फिल्म प्रदर्शनसँगै विभिन्न विषयमा अन्तरक्रियात्मक छलफल पनि भएको छ । दोस्रो दिन 'फिल्ममा राजनीतिक प्रतिबद्धता'विषयमाथि छलफल भएको थियो । ", "सुभांगी खड्काको 'द एज अफ लर्निङ' देखाउँदै सुरु भएको महोत्सवमा डकुमेन्ट्री, सर्ट, एनिमेसन र फिक्सन गरी २६ देशका ५४ फिल्म देखाइँदैछ । नेपाललगायत फ्रान्स, स्पेन, बेलायत, अमेरिका, अस्ट्रेलिया, क्यानडा, ओमान, थाइल्यान्ड, म्यान्मार, दक्षिण कोरिया, जर्मनी, इरान, टर्की, क्रोएसिया, इटली, आयरल्यान्ड, किर्गीस्तान, जर्जिया, पोल्यान्ड, ताजिकिस्तान, नर्वे, युक्रेन, बंगलादेश र भारतबाट प्राप्त मानव अधिकारका विषयमा केन्द्रित फिल्म र वृत्तचित्र महोत्सवमा देखाइँदैछ ।", "महोत्सवको जुरीमा बेलायतका माइकल ब्राउन, भारतकी अनुपमा बोस र नेपालकी पशुपति राई रहेका छन् । महोत्सवमा जुरीबाट छनौट भएका उत्कृष्ट पाँच फिल्मलाई अन्तर्राष्ट्रिय फिचर प्रतिस्पर्धा, अन्तर्राष्ट्रिय शर्ट फिक्सन तथा ननफिक्सन र नेपाली सर्ट फिक्सन तथा ननफिक्सन विधामा नगद सहित पुरस्कार प्रदान गरिने छ । ", "त्यस्तै महोत्सवमा एकजना उत्कृष्ट नेपाली महिला निर्देशकलाई पनि पुरस्कृत गरिनेछ । महोत्सवको समापन समारोहमा बेलायतको एल्हम एहसासको सर्ट फिल्म 'येल्लो' प्रदर्शन हुनेछ । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/-11122023022919-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २५, २०८०"},
{"link": "https://ekantipur.com/Education/2023/10/09/a-well-planned-lockout-in-the-university-to-stop-the-selection-of-professors-46-53.html", "title": "प्राध्यापक छनोट रोक्न त्रिविमा सुनियोजित तालाबन्दी !", "summary": "काठमाडौँ — सत्तारूढ कांग्रेसनिकट नेपाल विद्यार्थी संघमाथि प्रतिस्पर्धामा सहभागी सहप्राध्यापकको सेटिङमा पटक–पटक त्रिभुवन विश्वविद्यालय सेवा आयोगको कार्यालयमा तालाबन्दी गरेको आरोप लागेको छ ।", "paragraphs": ["नेविसंघ त्रिवि समितिको लेटर प्याडमा सभापति विष्णु बडैलाले विज्ञप्ति जारी गर्दै गत बिहीबारदेखि सेवा आयोग कार्यालयमा तालाबन्दी गरेका छन् । सेवा आयोग अध्यक्ष घनश्याम भट्टराई र सदस्य हेमराज ढकाललाई विश्वविद्यालय प्रवेशमा समेत रोक लगाइएको छ । तालाबन्दीका कारण समाजशास्त्र र हिन्दी विषयका प्राध्यापक र सहप्राध्यापकको छनोट अन्तर्वार्ता रोकिएको छ । आयोगको दैनिक प्रशासनिक काम पनि ठप्प भएको प्रमुख केदारनाथ ढकालले जनाए । तालाबन्दी गर्नुको कारण भने सेवा आयोगले सञ्चालन गर्न लागेको अन्तर्वार्ता अनियमितता र अपारदर्शी रहेको आरोप लगाइएको छ ।", "नेविसंघको नाममा समाजशास्त्र विषयको अन्तर्वार्तालाई लक्षित गरी तालाबन्दी गरिएको यो पहिलो पटक भने होइन । दुई वर्षअघि पनि नेविसंघको सोही समूहले तालाबन्दी गरेका कारण समाजशास्त्र विषयको उक्त अन्तर्वार्ता रोकिएको थियो । प्राध्यापक, नेविसंघ विद्यार्थीको सेटिङमा कसरी तालाबन्दीको तानाबाना बुनियो भन्ने कुरा बुझ्न समाजशास्त्र केन्द्रीय विभागको आन्तरिक राजनीतिक किचलो, सेवा आयोगको विज्ञापन हेर्न जरुरी रहेको त्रिविका एक प्राध्यापकले बताए ।", "सेवा आयोगले समाजशास्त्रमा १ जना प्राध्यापक आन्तरिक बढुवा प्रक्रियाबाट माग गर्दै ०७७ फागुन ९ मा विज्ञापन गरेको थियो । समाजशास्त्र विभागका प्रमुख तथा सहप्राध्यापक युवराज लुइँटेल र विभागकै सहप्राध्यापक टीकाराम गौतम प्राध्यापक पदका लागि मुख्य प्रतिस्पर्धी छन् । राजनीतिक रूपमा लुइँटेल एमाले र गौतम कांग्रेसका हुन् । उनीहरूसहित सहप्राध्यापक सुशीलकुमार यादव पनि प्रतिस्पर्धामा छन् । सबै विषयमा गरी प्राध्यापकका लागि ६३ र सहप्राध्यापक पदका लागि ८० वटा विषयमा आन्तरिक विज्ञापन गरिएको थियो । लगभग ती सबै विषयमा अन्तर्वार्ता भएर प्राध्यापक, सहप्राध्यापक नियुक्तिका लागि सिफारिस भइसकेको तर समाजशास्त्रको अन्तर्वार्तामा अवरोध हुँदै आएको छ । आयोग स्रोतका अनुसार विभागीय प्रमुख लुइँटेल अनुभव र ज्येष्ठताका आधारमा प्राध्यापकमा बढुवा हुने निश्चित छ । तर लुइँटेलकै पूर्वविद्यार्थी गौतम नेविसंघका विद्यार्थीलाई उचालेर तालाबन्दी गर्दै उनलाई रोक्न लागिपरेको ती प्राध्यापकको आरोप छ ।", "‘सँगै विज्ञापन भएका अन्य विषयका प्राध्यापक, सहप्राध्यापकले दुई वर्ष ग्रेड बढुवा खाइसके,’ उनले भने, ‘समाजशास्त्रमा आफू हुन नसके अर्कोलाई पनि प्राध्यापक हुन नदिने दूषित खेल चलिरहेको छ ।’ एक सय पूर्णाङ्कबाट गरिने बढुवामा अन्तर्वार्तामा १० अंकभार मात्रै हुन्छ । ‘लुइँटेल र गौतमको आन्तरिक द्वन्द्वमा तालाबन्दी गर्ने पक्ष प्रयोग भएको देखिन्छ । तालाबन्दीमा संलग्न अधिकांश नियमित विद्यार्थी पनि होइनन्,’ त्रिविका ती पदाधिकारीले भने, ‘जुनियरले म प्राध्यापक बन्दिनँ भन्ने ठानेपछि सिनियरलाई रोक्ने इगो बोकेर लागिपरेको देखिन्छ ।’ बढुवामा चित्त नबुझे लापरबाही भए पुनरावलोकन आयोग, अदालत जान सकिने विकल्प हुँदाहुँदै बलपूर्वक अवरोध गरिएको उनको टिप्पणी छ । ‘१८ गते (गत बिहीबार) अरू विषयको अन्तर्वार्ता भयो । पाँच बजेपछि आएर ताला लगाइयो,’ सेवा आयोगका एक कर्मचारीले भने, ‘१९ गते समाजशास्त्रको अन्तर्वार्ता थियो । त्यसलाई रोक्नका लागि नै भनेर तालाबन्दी गरिएको देखियो ।’ ", "सोही अन्तर्वार्ता ०७९ साउनमा पनि नेविसंघको सोही समूहले तालाबन्दी गर्दा रोकिएको थियो । पुरानो विज्ञापनको नतिजा प्रकाशन नगर्दा आयोगले नयाँ विज्ञापन पनि गर्न सकेको छैन । ०७९ साउन १५ देखि १७ सम्म समाजशास्त्रसहित अन्य विषयका अन्तर्वार्ताको मिति तोकिएको थियो । नेविसंघको नाममा ०७९ साउन १३ देखि सेवा आयोगको कार्यालयको मूलगेट तथा कार्यालय भवनको प्रवेशद्वारमा अनिश्चितकालीन तालबन्दी गरेका कारण अन्तर्वार्ता स्थगित भएको थियो । त्यसअघि ०७८ माघ ७ देखि सञ्चालन हुन लागेको अन्तर्वार्ता पनि उक्त समूहको दबाबका कारण सेवा आयोगले कोभिड महामारीको कारण देखाउँदै स्थगित गरेको स्रोतले जनायो । आरोपित गौतमले अन्तर्वार्ता स्थगित गर्नु पर्नाका कारण सेवा आयोग र सरोवालाहरूसँग बुझ्नुपर्ने बताए । ‘यो सेवा आयोगसँग जोडिने कुरा हो । किन परीक्षा स्थगित गरियो, उहाँहरूलाई सोध्नुपर्छ । सम्बन्धित पक्षलाई सोध्नुपर्छ,’ उनले भने । तपाईंलाई विद्यार्थी प्रयोग गरेर तालाबन्दी गर्न लगाउनुभयो भन्ने आरोप लागेको छ नि भन्ने प्रश्नमा उनले आरोप लगाउने मान्छे देखाउन आग्रह गरे ।", "तालाबन्दीमा ३ वर्षअघि समाजशास्त्र विभागकै उपप्राध्यापक प्रेम चलाउनेमाथि आक्रमण गर्ने नेविसंघका विद्यार्थी समूह जोडिएको छ । आक्रमणमा संलग्न रहेको आरोप लागेका योगेन्द्र रावलले तालाबन्दीको नेतृत्व गरेको प्रत्यक्षदर्शी विद्यार्थी, त्रिवि कर्मचारीले बताए । लुइँटेल विभागीय प्रमुख नियुक्ति भएर आएपछि विभागमा भएको तालाबन्दीसँग जोडेर चलाउने सोही समूहबाट कुटिएका थिए । त्यतिबेला नेविसंघ अध्यक्ष हरि आचार्य र सचिव योगेन्द्र रावल थिए । उनीहरू कुटपिटमा संलग्न रहेको कर्तव्य ज्यान मुद्दा जिल्ला अदालतमा विचाराधीन छ । लुइँटेलअघि तुलसीराम पाण्डे विभागीय प्रमुख थिए । पाण्डेलाई हटाएर केही समय गौतम विभागीय प्रमुख बने । विश्वविद्यालयले वरिष्ठताका आधारमा विभागीय प्रमुख नियुक्ति गर्ने मापदण्ड ल्याएपछि गौतम हटेर लुइँटेलले नियुक्ति पाए । ‘विभागीय प्रमुख छाड्नुपरेकोमा टीकाराम सर आक्रोशित थिए,’ विभागका एक अध्यापकले भने, ‘त्यतिबेला पनि नेविसंघको नाममा अहिलेकै समूहले ३ महिनासम्म तालाबन्दी गरेको थियो । त्यही केसमा चलाउने सर कुटिए ।’ सहप्राध्यापक गौतम र नेविसंघको उक्त समूहको सोही बेलादेखि साँठगाँठ रहेको विभागका अध्यापकहरू बताउँछन् ।", "नेविसंघका केन्द्रीय अध्यक्ष दुर्जाङ शेर्पाले पछिल्लो तालाबन्दी गर्ने नेविसंघको आधिकारिक कार्यसमिति नभएको जनाए । ‘विष्णु बडैला नेविसंघको सदस्य त हुन् तर त्रिविमा आधिकारिक समिति छैन,’ शेर्पाले भने, ‘तालाबन्दी खोल्न भनेका छौं, नखोले कारबाही हुन्छ ।’ नेविसंघ केन्द्रीय समितिले चैतमा स्ववियु निर्वाचनअघि नै त्यहाँको समितिलाई बर्खास्त गरेको थियो । शेर्पाले नेविसंघको तालाबन्दी गर्ने नीति नरहेको पनि बताए । नेविसंघ त्रिवि कीर्तिपुरका विद्यार्थीले समेत सेवा आयोगमा गरिएको तालाबन्दीको विरोध गरेका छन् । करिब १८ जना नेविसंघका विद्यार्थीले सामूहिक विज्ञप्ति जारी गर्दै तालाबन्दी र अराजक गतिविधि बन्द हुनुपर्ने माग राखेका छन् । केन्द्रीय समितिको निर्देशनअनुसार विश्वविद्यालयमा तालाबन्दी गर्न नहुने स्मरण गराइएको छ । तालाबन्दी छलफल र परामर्शबिनै गरिएकाले कुनै समर्थन नरहेको उल्लेख छ । गत असोज १९ को तालाबन्दीले हिन्दी विषयको पनि अन्तर्वार्ता रोकिएको छ । समाजशास्त्रको अन्तर्वार्ता रोक्ने उद्देश्यले गरिएको तालाबन्दीले हिन्दी विषयका प्रतिस्पर्धी पनि मर्कामा परेको एक सहप्राध्यापकले कान्तिपुरसँग भने ।", "स्ववियु विश्वविद्यालय क्याम्पस कीर्तिपुरले पनि तालाबन्दीप्रति असन्तुष्टि जनाएको छ । स्ववियू अध्यक्ष श्यामराज ओझाले विज्ञप्ति जारी गर्दै सेवा आयोगको समस्या, वार्ता, छलफल र न्यायिक तरिकाले गर्न र अन्तर्वार्ता सुचारु गर्न माग गरेका छन् । उनी नेविसंघका तर्फबाट अध्यक्षमा निर्वाचित भएका हुन् । प्रतिपक्षी एमालेनिकट अनेरास्ववियुले नियोजित र षड्यन्त्रपूर्वक तालाबन्दी गरेर अन्तर्वार्ता रोकिएको आरोप लगाएको छ । त्रिवि जिल्ला कमिटीका अध्यक्ष समीरराज बिष्टद्वारा जारी विज्ञप्तिमा अमुक व्यक्तिको स्वार्थपूर्तिका लागि तालाबन्दी गरिएको उल्लेख छ । तालाबन्दीको कारण देखाएर सेवा आयोग अध्यक्षले अन्तर्वार्ता स्थगित गरेकाले उनलाई समेत कारबाही गर्न माग गरिएको छ ।", "अनेरास्ववियु केन्द्रीय कमिटीका अध्यक्ष समिक बडालले सेवा आयोग अध्यक्ष घनश्याम भट्टराई र नेविसंघको सेटिङमा निश्चित स्वार्थ पूरा गर्न तालाबन्दी गराएर अन्तर्वार्ता रोकिएको दाबी गरेका छन् । अन्तर्वार्ता तत्काल सुरु गर्न भन्दै विज्ञप्तिमार्फत बडालले माग गरेका छन् । त्रिवि प्राध्यापक संघले पनि तालाबन्दीको विरोध गरेको छ । सभापति बसन्त ढकालले तालाबन्दी, प्रवेश निषेध बन्द जस्ता क्रियाकलापले आयोगको नियमित कार्यमा अवरोध सृजना भई प्राध्यापक, कर्मचारीको नियुक्ति, वृत्तिविकास र पदोन्तिमा असर पुगेको जनाइएको छ । असहमति भए न्यायिक प्रक्रियाबाट हल गर्न संघले अपिल गरेको छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/students-06102023074755-1000x0.jpg&w=1000&h=0", "author": "सुदीप कैनी", "author_link": "https://ekantipur.com/author/author-11274", "published_date": "आश्विन २२, २०८०"},
{"link": "https://ekantipur.com/Education/2023/11/23/a-debate-on-research-in-the-university-of-agriculture-and-forestry-29-20.html", "title": "कृषि र वन विश्वविद्यालयमा अनुसन्धानबारे बहस  ", "summary": "चितवन — विश्व विद्यालयका विद्यार्थी, प्राध्यापक र अन्य विज्ञहरुले गरेका अनुसन्धानबारे चर्चा गर्न चितवन रामपुरमा रहेको कृषि तथा वन विज्ञान विश्वविद्यालयमा बिहीबारदेखि ‘पहिलो ग्राजुयट कन्फ्रेन्स’ सुरु भएको छ । ", "paragraphs": ["तीन दिनसम्म सम्मेलनको उद्घाटन रामपुर क्याम्पसमै पढेकी राष्ट्रिय सभा सदस्य तथा पूर्वपरराष्ट्रमन्त्री विमला पौडेल राईले गरिन् । राईले जलवायु परिवर्तन, सामाजिक जीवन र विश्व परिवेशलाई मूल्यांकन गरेर नेपालमा कृषि योजना, नीति र प्रविधि बन्नु पर्ने बताइन् ।", " कृषिमा लगानी धेरै गर्नु पर्ने भएका कारण सामान्य मान्छेहरु खेती छाडेर मजदुरीतिर गएको अवस्था अन्य गर्न कृषि पढेका विद्यार्थी, विज्ञ र अध्ययनकर्ताहरु लाग्नु पर्ने उनको भनाइ थियो । उनले कृषि प्रविधिको माग र आपूर्तिबीच तालमेल हुन नसकेको बताइन् ।", "कृषि विश्वविद्यालय शिक्षा मन्त्रालयअन्तर्गत रहे पनि कृषि र वन मन्त्रालयसँग यसको समन्वय गर्न कुनै संयन्त्र बनाउनु पर्ने उनको राय थियो । कृषि मन्त्रालय र वन मन्त्रालयका नीतिहरुका बारेमा विश्व विद्यालयले अध्ययन अनुसन्धान गर्न पनि आवश्यक रहेको उनले बताइन् । कृषि तथा वन विज्ञान विश्वविद्यालयका उपकुलपति पुण्यप्रसाद रेग्मीले कृषि मन्त्रालयअन्तर्गत राख्ने सोच भए पनि शिक्षा मन्त्रालयअन्तर्गत रहेको बताए ।", "सम्मेलनको आयोजक समितिका संयोजक ऋषिराम कट्टेलका अनुसार तीन दिनसम्म सयभन्दा बढी कार्यपत्रहरु पेस हुनेछन् । विभिन्न देशका विज्ञहरु पनि प्रमुख वक्ताका रुपमा आएका छन् । ", "विश्वविद्यालयका विद्यार्थी र प्राध्यापक तथा अन्य विज्ञले गरेको अध्ययन अनुसन्धानको निचोड सामान्य किसानसम्म पुर्‍याउने विधिका विषयमा पनि चर्चा हुने छ । कृषि तथा वन विज्ञान विश्वविद्यालयले शैक्षिक कार्यक्रम सुरु गरेको १० वर्ष भएको छ । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/img20231123131756-23112023014401-1000x0.jpg&w=1000&h=0", "author": "रमेशकुमार पौडेल", "author_link": "https://ekantipur.com/author/author-14240", "published_date": "मंसिर ७, २०८०"},
{"link": "https://ekantipur.com/Education/2023/10/16/expert-advice-to-take-private-schools-to-guthi-53-59.html", "title": "निजी विद्यालयलाई गुठीमा लैजान विज्ञको सुझाव", "summary": "काठमाडौँ — विद्यालय शिक्षा विधेयक संसद्मा विचाराधीन रहेको अवस्थामा शिक्षाविद्हरूले निजी विद्यालयलाई ५ वर्षभित्र गैरनाफामूलक गुठीमा लैजानुपर्ने सुझाव दिएका छन् । शिक्षा ऐन जारी भएको ५ वर्षभित्रमा निजी विद्यालयलाई निजी वा सार्वजनिक शैक्षिक गुठीमा रूपान्तरण गर्नुपर्ने उनीहरूले औंल्याएका हुन् ।", "paragraphs": ["केदारभक्त माथेमा, विद्यानाथ कोइराला, मनप्रसाद वाग्ले, मीनबहादुर विष्ट, विनय कुसियत, ब्रजेश पन्त, टीका भट्टराईसहितका शिक्षाविद्हरूले शिक्षाजस्तो विषयमा राज्यले जिम्मेवारी लिनुपर्ने निष्कर्षसहित यस्तो सुझाव दिएका हुन् । विधेयकमाथि संशोधन गर्न उक्त सुझावहरू प्रतिनिधिसभाको शिक्षा तथा स्वास्थ्य समितिमा पेस गरिएको भट्टराईले जनाए । विधेयकमा हाल कम्पनी मोडेलमा दर्ता भएर सञ्चालनमा रहेका निजी विद्यालयलाई अहिलेकै अवस्थामा पठनपाठन गर्न र विद्यार्थीसँग शुल्क लिन छुट दिने व्यवस्था गरिएको छ ।", "उक्त व्यवस्था हुबहु पारित गर्दा संविधानले प्रत्याभूत गरेको निःशुल्क शिक्षाको व्यवस्था प्रतिकूल हुने विज्ञहरूले जनाएका छन् । ‘शिक्षाजस्तो विषय निजी क्षेत्रमा छाड्न हुँदैन । राज्यले नै सञ्चालन गर्नुपर्छ । व्यावसायिक निजीकरणका दुष्प्रभावका बारेमा सार्वजनिक वृत्तमा पर्याप्त छलफल भएको छ,’ सुझाव प्रतिवेदनमा भनिएको छ । सरकारले मन्त्रिपरिषद्बाट पहिलो पटक विधेयक स्वीकृत गर्दा निजीलाई ५ वर्षभित्र गैरनाफामूलक गुठीमा लैजाने व्यवस्था प्रस्ताव गरेको थियो । तर निजी विद्यालय सञ्चालकहरूको असन्तुष्टिपछि मन्त्रिपरिषद्ले विधेयक फिर्ता लिएर प्रस्तावित उक्त व्यवस्था हटाई प्रतिनिधिसभामा विधेयक दर्ता गराएको थियो । सरकार निजी विद्यालय सञ्चालकको दबाबमा झुकेको भन्दै आलोचना भइरहेको छ । विज्ञहरूले भने सरकारले हटाएको व्यवस्थालाई कायम राख्नुपर्ने सुझाव दिएका हुन् । उच्चस्तरीय शिक्षा आयोगको प्रतिवेदन २०७५ ले पनि निजीलाई १० वर्षभित्र गुठीमा लैजान सिफारिस गरेको थियो ।", "त्यस्तै शिक्षाविद्हरूले निजी विद्यालयमा छोराछारी पढाउने अभिभावकसँग शुल्कअनुसार सार्वजनिक शिक्षा कर लिने व्यवस्था गर्नुपर्ने सुझाव दिएका छन् । निजी विद्यालयबाट छात्रवृत्ति पाएका अवस्थामा बाहेक अन्य अभिभावकबाट तोकिएबमोजिम कर लिने गरी विधेयक संशोधन गर्नुपर्ने औंल्याइएको छ । कर लिने व्यवस्थाले राज्यले पूरा जिम्मेवारी नलिएसम्म सार्वजनिक शिक्षाका लागि स्रोत जुटाउने एउटा उपाय हुने र त्यसले सामाजिक न्यायको संकेतसमेत गर्ने प्रतिवेदनमा उल्लेख छ । निजीमा बालबालिका पढाउन चाहने अभिभावकले निःशुल्क शिक्षा पाउने हक दाबी गर्न नपाउने व्यवस्था गर्न सकेमात्र संविधानसम्मत हुन सक्ने उनीहरूको तर्क छ । संविधानले माध्यमिक तहसम्म निःशुल्क र आधारभूत तह अनिवार्यसहित निःशुल्क हुने ग्यारेन्टी गरेको छ । विज्ञहरूका सुझावलाई शिक्षा नीति तथा अभ्यास केन्द्रले प्रतिवेदन तयार पारेर समितिमा पेस गरेको हो । निजीले शुल्क लिन पाउने तर पर्याप्त अनुदानसमेत नपाउने सामुदायिक विद्यालयले शुल्क लिन नपाउने प्रावधानले विभेद हुने शिक्षाकर्मीहरूले तर्क गर्दै आएका छन् । गुठीमा मात्रै निजी विद्यालय स्थापना गर्न पाइने विधेयकको व्यवस्थाले निजी विद्यालयको एकाधिकार बढ्ने भन्दै आलोचनासमेत हुँदै आएको छ ।", "त्रिभुवन विश्वविद्यालयका पूर्वउपकुलपति, प्राध्यापकसहितका शिक्षाविद्ले विधेयक संविधान र संघीयताविपरीत रहेकाले त्यसलाई समेत संशोधन गर्न सचेत गराएका छन् । जिल्ला शिक्षा कार्यालय राख्दा संविधानको विरुद्धमा हुने ठहर छ । विधेयकमा कार्यालय कायमै राख्ने र शिक्षकको खटनपटनमा भूमिका दिने उल्लेख छ । विज्ञहरूले प्रधानाध्यापकको छनोटमा पालिका र विद्यालय व्यवस्थापन समिति (विव्यस) को निर्णायक भूमिका हुनुपर्नेमा जोड दिएका छन् । सुझाव प्रतिवेदनमा भनिएको छ, ‘जिशिका राख्नु भनेको २०२८ को ऐन नै फर्काउनु हो । प्रअ छनोट विव्यस तथा पालिकाको शिक्षा शाखाको प्रतिनिधि र विज्ञसहितको समितिबाट गर्नु उचित हुन्छ ।’ विधेयकमा जिल्ला शिक्षा कार्यालयका प्रमुख, प्रशासकीय प्रमुख र शिक्षाविज्ञ सम्मिलित समितिले प्रअ छनोट गर्ने उल्लेख छ । विज्ञहरूको सुझावमा शिक्षकको दरबन्दी, नियुक्ति, रेखदेख, कार्यसम्पादन मूल्यांकन, बढुवालगायत काममा सबैभन्दा बढी भूमिका स्थानीय तहलाई नै दिनुपर्ने औंल्याएका छन् ।", "विधेयक संसद्मा दर्ता भएपछि आन्दोलित नेपाल शिक्षक महासंघसँग सरकारले स्थानीय तहको अधिकारमा हस्तक्षेप हुने गरी सम्झौता गरेको छ । संविधानले माध्यमिक तहसम्मको शिक्षामा स्थानीय तहको एकल अधिकार हुने व्यवस्था गरेको छ । नगरपालिका संघ र गाउँपालिका महासंघले एकल अधिकार सुनिश्चित हुनुपर्ने भन्दै खबरदारी गर्दै आएका छन् । विधेयकमा संशोधन गर्न संसद्मा डेढ सयभन्दा बढी संशोधन दर्ता भइसकेको छ । प्रदेशलाई शैक्षिक तथ्यांक अद्यावधिक गर्ने र जनशक्तिको प्रक्षेपण गर्ने, विद्यालयको पाठ्यपुस्तक छपाइ गर्ने र विद्यालयको नक्सांकन तथा सेवा क्षेत्र निर्धारण गर्ने अधिकार थप गर्नुपर्ने औंल्याइएको छ । ‘अनिवार्य तथा निःशुल्क आधारभूत शिक्षा प्रदान गर्ने पालिकाहरूको जिम्मेवारी र व्यवस्थापन गर्ने अग्राधिकार हो । यसलाई अरू तहका सरकारले ती अधिकार सीमित गर्ने होइन, सहजीकरण गर्ने हुनुपर्छ,’ सुझावमा भनिएको छ ।", "विज्ञहरूले भने शिक्षक महासंघको सट्टा नेपाल शिक्षक काउन्सिल हुनुपर्ने माग गरेका छन् । महासंघ राजनीतिक प्रकृतिको संगठन भएकाले त्यसको सट्टा स्वतन्त्र, गैरराजनीतिक अवधारणामा जानुपर्ने औंल्याइएको छ । काउन्सिललाई शिक्षक लाइसेन्सको कामसमेत दिने सक्ने सुझाव दिइएको छ । उनीहरूले प्रारम्भिक बालविकास कक्षा (ईसीडी) लाई पनि विद्यालय तहमा समावेश गर्नुपर्ने सुझाव दिएका छन् । विधेयकमा ईसीडीलाई विद्यालय तह बाहिर राखिएको छ । विदेशी बोर्डको सम्बन्धनमा सञ्चालित विद्यालय खारेज गर्नुपर्ने विज्ञहरूको निष्कर्ष छ । हाल नेपालमा १४ वटा विदेशी बोर्डका विद्यालय सञ्चालनमा छन् भने केहिले ए लेभललगायत कार्यक्रम सञ्चालन गर्दै आएका छन् ।", "विधेयकले सञ्चालनमा रहेका विद्यालयलाई निर्वाध सञ्चालन हुन दिने र कूटनीतिक नियोगको सिफारिसमा थप विद्यालय स्थापना गर्न सकिने व्यवस्था गरेको छ । शिक्षाविद्हरूले भने विद्यालय तहमा विदेशी सम्बन्धनको प्रावधान राख्नु त्रुटिपूर्ण रहेको जनाएका छन् । उच्चशिक्षामा मात्रै विदेश बोर्डको कार्यक्रम सञ्चालन गर्न सकिने औंल्याइएको छ । ए लेभल, आईबी र सीबीएसई जस्ता विदेशी बोर्डबाट सञ्चालित कार्यक्रम खारेज गर्न उनीहरूले माग गरेका छन् । गणित, विज्ञान र कम्प्युटर विषय अंग्रेजी भाषामा मात्रै पठनपाठन गराउने विधेयक व्यवस्था पनि अनुचित रहेको औंल्याइएको छ । सामुदायिक विद्यालयमा अंग्रेजी माध्यममा अध्ययन अध्यापन गराउन सक्ने शिक्षकको संख्या कमी रहेकाले विद्यार्थीले आफूले बुझ्ने भाषामा सिकाइ गर्दा गहिराइमा पुगिने राय पेस गरिएको छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/school-16102023030851-1000x0.jpg&w=1000&h=0", "author": "सुदीप कैनी", "author_link": "https://ekantipur.com/author/author-11274", "published_date": "आश्विन २९, २०८०"},
{"link": "https://ekantipur.com/Education/2023/10/11/students-earning-while-learning-10-31.html", "title": "सिक्दै कमाउँदै विद्यार्थी ", "summary": "महोत्तरी — हातमा किताब र कापी बोकेर महोत्तरीको बर्दिबास-३ स्थित जनता मावि गौरिडाँडामा पढ्न गएका विद्यार्थी धान थन्क्याउने चटारोमा छन् ।", "paragraphs": ["बाली विज्ञानको ३ वर्षे डिप्लोमा पढिरहेका विद्यार्थी प्रयोगात्मक सिकाई अन्तर्गत गत असारमा रोपेको धान अहिले थन्क्याउने र आम्दानी गर्ने समय भएकाले विद्यार्थी विद्यालयमा नभई खेतमा धान काटिरहेका विद्यालयका प्रधानाध्यापक दिपक बरालले बताए । ", "जनता माविको करिब साढे तीन बिघा जग्गामा अहिले बाली र पशु विज्ञान पढ्ने विद्यार्थीले खेती र पशुपालन गरि सिक्दै कमाउँदै गरिरहेका बरालले जानकारी दिए । धान,गहुँ, मकैसँगै विद्यार्थीले तरकारीमा च्याउ,टमाटर,लौका,घिरौला जस्ता खेती गरिरहेका र उक्त खेतिबाट उत्पादन भएको खाद्यन्न तथा तरकारी बिक्री गरिरहेका बरालले बताए । सिक,गर र कमाउ कार्यक्रम अन्तर्गत विद्यार्थीलाई विद्यालयले रहेको क्षण फोकल शिक्षकहरुको उपस्थितीमा प्रयोगात्मक शिक्षामा विशेष जोड दिइरहेको बरालले बताए । ", "प्राविधिक शिक्षा अन्तर्गत पशु विज्ञान अर्न्तगत जनता माविमा पढ्ने विद्यार्थीले अहिले ५ सय लोकल कुखुरा र २५ वटा बंगुर पालन गरिरहेका विद्यालयले जनाएको छ । ४० प्रतिशत नतिजा विद्यार्थीले प्रयोगात्मक विधिको ल्याउनुपर्ने भएकाले नतिजाका लागि मात्रै नभएर विद्यार्थीहरु वास्तविक प्रयोगात्मक सिकाईबाट दक्ष बन्दै गएका बाली विज्ञान विषयका फोकल शिक्षक प्रज्वल भट्टराईले बताए । ", "सँगैसँगै पढाइ र काम गरेर आम्दानी समेत हुन थालेपछि निकै खुशी लागेको बाली विज्ञान दोश्रो वर्षमा अध्ययन गरिरहेकी विद्यार्थी शोशिला कुमारी मण्डलले बताइन् । यस वर्ष पनि आम्दानी हुने खुशीसँगै जीवनउपयोगी शिक्षाका लागि धान उत्पादनमा आफूले निकै मिहेनत गरेको उनले सुनाईन् । ", "प्रत्यक वर्ष विद्यार्थीहरुले प्रयोगात्मक सिकाइका लागि लगाएको बालीबाट आम्दानी गर्दै आएका विद्यालयले जनाएको छ । तरकारीबाट भएको आम्दनी, पशु पालनबाट भएको आम्दानी र अन्न उत्पादनबाट भएको आम्दानी विद्यार्थीले खुसीले यति कमाई भयो भनेर विद्यालयलाई सुनाउने गरेको प्रध्यानाध्यापक बरालले बताए । गतवर्ष ४० मन धान विद्यार्थीले उत्पादन गरेका थिए । यस वर्ष पनि विद्यार्थीको मिहेनतबाट उत्पादन भएको धान थ्रेसर लगाएर थन्क्याउँ विद्यालयले थ्रेसर बन्दोबस्त गरिरहेको बरालले बताए । विद्यालय र शिक्षकको योजना र शिक्षण विधिसँगै दक्ष विद्यार्थी बनाउने गतिविधिमा धान रोप्ने,गोढ्ने,काट्ने र थन्क्याउने कार्यमा विद्यार्थीले सक्रिय सहभागिता जनाएको प्रअ बरालले बताए । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/mahotarri-student-11102023093006-1000x0.jpg&w=1000&h=0", "author": "सुनिता बराल", "author_link": "https://ekantipur.com/author/author-15152", "published_date": "आश्विन २४, २०८०"},
{"link": "https://ekantipur.com/Education/2023/10/10/demand-to-keep-mother-tongue-teacher-posts-47-42.html", "title": "मातृभाषाको शिक्षक दरबन्दी राख्न माग", "summary": "काठमाडौँ — आदिवासी जनजातिलगायत जातीय संस्थाहरुले शिक्षा विधेयकबाट विद्यालयमा मातृभाषाको शिक्षक दरबन्दी राख्ने व्यवस्था गर्न माग गरेका छन् ।", "paragraphs": ["शिक्षा, विज्ञान तथा प्रविधिमन्त्री अशोककुमार राईलाई मंगलबार ज्ञापनपत्र बुझाउँदै उनीहरुले विधेयकमा मागहरु समावेश गर्न आग्रह गरेका हुन् । शिक्षाको धारमा आदिवासी ज्ञान शिक्षाको धार पनि थप गर्न माग गरिएको छ । संसद्‌मा विचाराधीन विधेयकमा साधारण, प्राविधिक र परम्परागत धार हुने उल्लेख छ । परम्परागत धारमा व्यवहारमा अध्ययन/अध्यापन भइरहेको ‘मुन्धुम/मुन्दुम/मुक्दुम’ शिक्षा समावेश गर्न माग गरिएको छ ।", "शिक्षकले पाउने चाडपर्व खर्च आ–आफ्ना चाडपर्वमा लिन पाउने व्यवस्था गर्न भनिएको छ । ", "जातीय संस्थाहरुले संविधान र संघीयताको मर्मअनुसार मात्रै शिक्षा विधेयक अघि बढाउन पनि सांसदहरुलाई आग्रह गरेका छन् । जिल्ला शिक्षा कार्यालय पुनःस्थापना गर्न नहुने ती संस्थाहरुको माग छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/edu-1-10102023010204-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "आश्विन २३, २०८०"},
{"link": "https://ekantipur.com/Education/2023/12/01/textbooks-and-buildings-for-earthquake-affected-students-19-04.html", "title": "भूकम्प प्रभावित विद्यार्थीलाई पाठ्यपुस्तक न भवन", "summary": "काठमाडौँ — भूकम्पले घर भत्किएर शैक्षिक सामग्री पुरिँदा जाजरकोट र रुकुम पश्चिमका १४ हजार बालबालिकाले एक सातादेखि पाठ्यपुस्तकबिनै पढाइ थालेका छन् । गत कात्तिक १७ मा जाजरकोटको रामीडाँडा केन्द्रबिन्दु भएर गएको भूकम्पबाट प्रभावित ती जिल्लामा मंसिर पहिलो सातादेखि पठनपाठन थालिएको थियो ।", "paragraphs": ["शिक्षा मन्त्रालयका अनुसार भूकम्पले पूर्ण क्षति पुर्‍याएका २ सय ८ विद्यालयका विद्यार्थीका लागि अस्थायी टहरामा पठनपाठन सञ्चालन गरिएको छ । ४ सय १८ विद्यालय भवनमा आंशिक क्षति पुगेको छ । त्रिपाललगायत अस्थायी टहरामा पढाइ गर्दै आएका विद्यार्थीसँग पाठ्यपुस्तकसमेत अभाव भएको गुनासो छ ।", "रुकुम पश्चिमका ४१ हजार विद्यार्थीमध्ये ६ हजार विद्यार्थीको पाठ्यपुस्तक पुरिएको शिक्षा विकास तथा समन्वय इकाइ प्रमुख ताराप्रकाश पुनले बताए । ‘अस्थायी टहरा निर्माण गरेर विद्यालयहरू खुलेका छन्,’ उनले भने, ‘पाठ्यपुस्तक नभएका विद्यालयमा स्थानीय तहले उपलब्ध गराउँछन् ।’ जाजरकोटको नलगाड नगरपालिकाका विद्यालय निरीक्षक बलवीर विकले पाठ्यपुस्तक क्षति भएका विद्यार्थीको संख्या पहिचान गरेर वितरणको प्रक्रियामा रहेको जनाए । प्रदेशको सामाजिक विकास मन्त्रालयसँग समन्वय गरेर सुर्खेतबाट पाठ्यपुस्तक मगाएको उनको भनाइ छ । ‘पाठ्यपुस्तक गुमाएका विद्यार्थीलाई निःशुल्क उपलब्ध गरिन्छ,’ उनले भने, ‘प्रत्येक कक्षाका विद्यार्थीले छिट्टै पाठ्यपुस्तक सेट नै पाउँछन् ।’", "शिक्षा मन्त्रालयले पाठ्यपुस्तक नभएका विद्यार्थीलाई तत्काल नयाँ पुस्तक बिक्रीवितरण गर्ने निर्णय गरेको थियो । उक्त निर्णयअनुसार पुस्तक वितरण सुरु गरिएको कर्णाली प्रदेशको सामाजिक विकास मन्त्रालयका सचिव भोजराज काफ्लेले जनाए । ‘वैशाखदेखि सुरु हुने नयाँ शैक्षिक सत्रका लागि पाठ्यपुस्तक खरिद गर्न स्थानीय तहमा बजेट पुगिसकेको छ । तत्कालका लागि त्यही बजेटबाट पुस्तक किनेर वितरण गर्न लागिएको हो,’ उनले भने, ‘सुर्खेत र धनगढीबाट जाजरकोट र रुकुम पश्चिमका पुस्तक पसलमा पाठ्यपुस्तक पठाएका छौं । पालिका र विद्यालयले किनेर विद्यार्थीलाई निःशुल्क वितरण गर्छन् ।’ पुस्तक अभाव नहोस् भनेर पाठ्यक्रम विकास केन्द्र, जनक शिक्षा सामग्री केन्द्र र निजी पब्लिकेसन्ससँग माग गरिएको उनले जनाए ।", "शिक्षा मन्त्रालयले इकाइमार्फत संकलन गरेको तथ्यांकअनुसार पूर्ण र आंशिक गरी ६ सय २६ विद्यालयमा भूकम्पले क्षति पुर्‍याएको हो । ती विद्यालयका १८ सय १८ वटा कक्षाकोठामा क्षति पुगेको छ । जाजरकोटका १ सय ७३ विद्यालयका ५ सय १६ र रुकुम पश्चिमका ३५ विद्यालयका १ सय १६ कक्षाकोठा पूर्ण रूपमा क्षति भएको विवरण छ । शिक्षा तथा मानव स्रोत विकास केन्द्रले २ कोठे भवन निर्माण गर्न ६ लाख र ४ कोठे भवनका लागि १२ लाख रुपैयाँ अनुदान दिने व्यवस्था छ । क्षति पुगेका भवन निर्माण गर्न ५४ करोड बजेट आवश्यक पर्ने अनुमान मन्त्रालयले गरेको छ । चालु शैक्षिक सत्रमा शिक्षा मन्त्रालयसँग भौतिक पूर्वाधार निर्माणतर्फ ४४ करोड बजेट विनियोजन भएको छ । राष्ट्रपति शैक्षिक सुधार कार्यक्रमअन्तर्गत मात्रै विद्यालय भवन निर्माणका लागि बजेट विनियोजन हुँदै आएको छ ।", "आगामी वर्षको बजेटबाट पाठ्यपुस्तक नभएका विद्यार्थीलाई पुस्तक वितरण गर्ने, विद्यालय भवन निर्माणका लागि आर्थिक स्रोतको जोहो गर्ने र क्षति यकिन विवरण संकलनलगायत पुनर्निर्माणको योजना बनाउन केन्द्रबाट प्रभावित क्षेत्रमा टोली पठाउने निर्णय गरेको शिक्षा मन्त्रालयका प्रवक्ता शिवकुमार सापकोटाले बताए । निर्णयअनुसार विद्यार्थीसम्म पाठ्यपुस्तक पुर्‍याउने प्रक्रिया सुरु भइसकेको उनले जनाए । ‘जनक शिक्षाले पाठ्यपुस्तक त्यहाँ पठाउँछ । विद्यालय र स्थानीय तहले खरिद गरेर विद्यार्थीलाई दिन्छन्,’ उनले भने । क्षति पुगेका विद्यालय भवन निर्माण गर्न अर्थ मन्त्रालयसँग स्वीकृति लिएर स्रोतको खोजी गरिने उनले बताए ।", "‘तत्काल अस्थायी टहरा बनाएर कक्षा सञ्चालन भएको छ, स्थायी भवन बनाउन मन्त्रालयले योजना बनाउँदै छ,’ सापकोटाले भने । त्यसका लागि केन्द्रको टोली जाजरकोट र रुकुमपश्चिम पठाएको उनले बताए । ‘टोली फर्केपछि योजना बनाएर पुनर्निर्माण सुरु हुन्छ,’ उनले भने । भूकम्पले ती जिल्लामा ६७ जना विद्यार्थी र एक शिक्षकको मृत्यु भएको थियो भने ७१ जना विद्यार्थी र दुई शिक्षक घाइते भएका थिए ।", "भूकम्पमा परी ८ जना विद्यार्थीको बाबुआमा दुवै र ३६ जनाको बाबुआमामध्ये एकको मृत्यु भएको थियो । ३ सय ३३ विद्यालयका शौचालयमा समेत क्षति पुगेको तथ्यांक छ । केही विद्यालयका आईसीटी ल्याब, पुस्तकालय, घेराबार र सोलार सिस्टममा समेत क्षति पुगेको छ । रुकुम पश्चिम २ सय ८८ र जाजरकोटमा ४ सय ३१ वटा विद्यालय सञ्चालनमा छन् ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/bhukampapaxischool-01122023095007-1000x0.jpg&w=1000&h=0", "author": "सुदीप कैनी", "author_link": "https://ekantipur.com/author/author-11274", "published_date": "मंसिर १५, २०८०"},
{"link": "https://ekantipur.com/Education/2023/11/26/indias-support-in-the-education-sector-is-commendable-vice-president-yadav-59-52.html", "title": "शिक्षा क्षेत्रमा भारतको सहयोग प्रशंसनीय : उपराष्ट्रपति यादव", "summary": "तिलोत्तमा — उपराष्ट्रपति राम सहायप्रसाद यादवले देशैभरका बालबालिकालाई शिक्षाको पहुँचमा ल्याउन नेपाललाई भारतले गरेको सहयोग प्रशंसनीय रहेको बताएका छन् । उनले दुई देशको सम्बन्ध धार्मिक, सांस्कृतिक र प्राचीन रुपले नै अतुलनीय रहेको बताए ।", "paragraphs": ["रुपन्देहीको रोहिणी गाउँपालिका–२, पोखरभिण्डीमा आइतबार भारतको अनुदान सहयोगमा निर्मित पोखरभिण्डी माध्यमिक विद्यालयको १२ कोठे भवन उद्घाटन गर्दै उपराष्ट्रपति यादवले नेपालको शिक्षा, स्वास्थ्य र अन्य भौतिक पूर्वाधार निर्माणमा भारतले गरेको सहयोगले मुलुकको विकास र समृद्धिमा टेवा पुगेको जनाए । ‘विशेष गरेर शैक्षिक क्षेत्रमा भारतको सहयोग महत्वपूर्ण छ,’ उनले भने, ‘यसले नेपाली विद्यार्थीको शैक्षिक विकासमा योगदान पुगेको छ ।’", "उपराष्ट्रपति यादवले शैक्षिक क्षेत्र विकासमा सबै पक्ष र वर्गले सहयोग गर्न आवश्यक रहेकोमा जोड दिए । ‘देशका सरकार सम्बद्ध विद्यालयमा शिक्षकको दरबन्दी र विद्यार्थीको अनुपात मिलाउन पर्ने देखिन्छ’, उनले भने, ‘यसतर्फ सबै पक्ष लागेमा नेपालको शैक्षि सुधार अझ बढी हुन्छ ।’ उनले शिक्षाले ज्ञान, सिप, क्षमता र बौद्धिकता विकास गर्ने भन्दै सबैलाई शिक्षाको पहुँचमा ल्याउनुपर्नेमा जोड दिए ।", "नेपालका लागि भारतीय कार्यवाहक राजदूत प्रशन्न श्रीवास्तवले भारतले नेपालसँगको सहकार्यलाई अझै मजबुत बनाउँदै लगेको बताए । उनले नेपालको विकासमा साझेदार बन्न पाएकोमा खुशी व्यक्त गर्दै खासगरी शिक्षा क्षेत्रलाई प्राथमिकता दिएर भारतले सहयोग गरिरहेको जनाए । ‘भारतसँगको सहकार्य र सहयोगमा निरन्तर नेपाली नागरिकले समर्थन गरिरहेका छन्, यो प्रशंसायोग्य छ,’ उनले भने ।", "कार्यक्रममा रुपन्देही १ बाट निर्वाचित प्रतिनिधिसभा सदस्य छविलाल विश्वकर्माले भारतले नेपालको शैक्षिक विकासमा गरेको योगदान महत्वपूर्ण रहेको जनाए । उनले विद्यालय पूर्वाधार सम्पन्न हुँदा विद्यार्थीको शैक्षिक गुणस्तर बढाउन पनि सहयोग पुग्ने बताए ।", "लुम्बिनी प्रदेशका सामाजिक विकासमन्त्री चन्द्रकेश गुप्ताले पूर्वाधारसँगै पठनपाठन राम्रो भए विद्यालय शिक्षा सुध्रिने जनाए । उनले शिक्षा क्षेत्रको सुधारका लागि प्रदेश सरकारले योजनाबद्ध रुपमा काम गरिरहेको बताए ।", "त्यस्तै, रोहिणी गाउँपालिकाका अध्यक्ष विद्याप्रसाद यादवले दशक अघि विद्यालय भवन निर्माण भए पनि विभिन्न कारणले उद्घाटन हुन नसकेको जनाउँदै उपराष्ट्रपतिबाट उद्घाटन गराउन पाउँदा गाउँलिकावासी हर्षित भएको बताए । अध्यक्ष यादवले रोहिणी क्षेत्रमा शैक्षिक विकासमा भारत सरकारको सहयोग स्मरणीय रहेको बताए ।", "भारतको अनुदान सहयोगमा १ करोड ४९ लाख रुपैयाँ लागतमा २०६९ सालमा पोखरभिण्डी माविको भवन निर्माण गरिएको थियो । दुई तले उक्त विद्यालय भवनमा १२ वटा कक्षाकोठा छन् । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/received144236705448707-26112023021312-1000x0.jpg&w=1000&h=0", "author": "सन्जु पौडेल", "author_link": "https://ekantipur.com/author/author-12973", "published_date": "मंसिर १०, २०८०"},
{"link": "https://ekantipur.com/Education/2023/11/30/change-in-criteria-for-studying-nepali-and-english-subjects-at-postgraduate-level-29-31.html", "title": "स्नातकोत्तर तहमा नेपाली र अंग्रेजी विषय पढ्न मापदण्ड परिवर्तन", "summary": "काठमाडौँ — त्रिभुवन विश्वविद्यालयले स्नातकोत्तर तहमा नेपाली र अंग्रेजी पढ्नका लागि मापदण्ड परिवर्तन गरेको छ । यसअघि ती दुवै विषयमा स्नातकोत्तर तह पढनका लागि स्नातक तहमा पनि सोही विषय अध्ययन गरेको हुनुपर्ने मापदण्ड रहेकोमा त्यसलाई परिमार्जन गरिएको हो । ", "paragraphs": ["त्रिवि प्राज्ञिक परिषद् स्थायी समितिले नेपाली र अंग्रेजी विषयको अध्ययनका लागि मापदण्ड परिमार्जन गरेको हो । त्रिविका रजिष्ट्रार प्रा डा पेशल दाहालले यी दुवै विषय प्रयोगात्मक नभएर साहित्यिक भएकाले स्नातकोत्तर पढदा तल्लो तहमा जुनसुकै विषय भए पनि पढ्न पाउने बताए । ", "'साहित्यिक विषय अरु विषय पढेकाले पनि पढ्न सक्ने भएका छन् । अरु विषय प्रयोगात्मक भएकाले आधारभूत आधार आवश्यक हुन्छ । तर नेपाली र अंग्रेजी साहित्य विषय भएकाले सक्नेछन्,' उनले भने, 'विषयगत समिति र सङ्कायको सिफारिस पछि प्राज्ञिक परिषद्ले निर्णय गरेको हो ।' ", "त्रिवि नेपाली विभागका प्रमुख प्रा डा खगेन्द्रप्रसाद लुइँटेलले त्रिवि वा त्रिविबाट मान्यता प्राप्त विश्वविद्यालयबाट जुनसुकै विषयमा स्नातक तह उत्तीर्ण गरेकाले स्नातकोत्तर तहमा नेपाली र अंग्रेजी विषय पढ्न पाउने बताए । त्रिवि अंग्रेजी विभागका प्रमुख प्रा डा जीवलाल सापकोटाका अनुसार कुनै पनि विषयमा स्नातक तह उत्तीर्ण गरेको विद्यार्थीले अंग्रेजीमा स्नात्तकोत्तर तहमा पढ्न पाउने छन् । ", "मापदण्ड अनुसार त्रिविबाट मान्यता प्राप्त कुनै पनि विश्वविद्यालयबाट न्यूनतम एक सय पूर्णाङ्क वा सोसरह अंग्रेजीसहित हुनै पनि विषयमा स्नातक तह उत्तीर्ण भएको वा त्रिविबाट स्नातक तहको समकक्षता प्राप्त गरेको हुनुपर्ने छ । यस्तै अंग्रेजी मातृभाषा भएका मुलुकका कुनै पनि विश्वविद्यालयबाट कुनै पनि विषयमा स्नातक तह उत्तीर्ण भएको र त्रिविबाट स्नातक तहको समकक्षता प्राप्त गरेको हुनुपर्ने उल्लेख छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/tribhuvan-university-2772023033024-1000x0.jpg&w=1000&h=0", "author": "रासस", "author_link": "https://ekantipur.com/author/author-9299", "published_date": "मंसिर १४, २०८०"},
{"link": "https://ekantipur.com/koseli/2023/12/02/engineering-archives-42-53.html", "title": "इन्जिनियरिङ अभिलेख ", "summary": "आधुनिक लेखन–पठनको संस्कृति ढिलो सुरु भएर होला नेपालमा गहिरो अध्ययन गरी कुनै पनि विषयमा पुस्तक लेख्ने चलन कम छ । साहित्यका त थोरबहुत लेखिन्थे, तर साहित्यइतरका प्राज्ञिक किताब कमै छन् ।", "paragraphs": ["यस्तैमा प्राडा भोला थापाको किताब ‘इन्जिनियरिङ शिक्षाका इन्जिनियर’ हालै बजारमा आएको छ । पुस्तकले इतिहास स्थापनार्थ खटिएका दिग्गज व्यक्तित्वहरूको अनुभव समेटेको छ ।", "काठमाडौं विश्वविद्यालयमा इन्जिनियरिङ विधाको पहिलो ब्याचमध्येका एक हुन्, लेखक थापा । पुस्तक मूलतः विश्वविद्यालयमा इन्जिनियरिङ संस्थानको विकास र त्यसमा सहयोग गर्नेहरूको चर्चामा केन्द्रित छ । पुस्तकअनुसार, सन् १९९३ मा काठमाडौं विश्वविद्यालय र नर्वेबीच सहयोगको बीजारोपण भएको थियो । विश्वविद्यालय स्थापना क्रममा यसका संस्थापक उपकुलपति सुरेशराज शर्मालाई विज्ञान तथा प्राविधिक शिक्षाको स्तरीकरण मुख्य टाउको दुखाइ थियो । शर्माले बुटवल प्राविधिक शिक्षालय, बुटवलका जिम्मेवार सञ्चालक अड हफ्टनसमक्ष सहयोगका लागि अनुरोध गरे ।", "हफ्टन औद्योगिक र जलविद्युत् विकासका लागि अत्यधिक कुशल प्राविधिक उत्पादन गर्ने संस्था बीटीआईको स्थापना र सञ्चालनका लागि जिम्मेवार थिए । हफ्टनमार्फत नर्वेजियन विश्वविद्यालयका पूर्वरेक्टर प्राध्यापक इन्गे योहान्सनसँग सम्पर्क भयो । फलस्वरूप सुरुमा नर्वेजियन युनिभर्सिटी अफ साइन्स एन्ड टेक्नोलोजी र बीआईटीएस, पिलानी भारतको सहयोगमा पाठ्यक्रम निर्माण गरियो, ग्रेडिङ भयो र लेक्चररलाई तालिम दिइयो । प्राध्यापक इन्गेको पहलकदमीले नोराडले पहिलो पटक २.३५ मिलियन नर्वेजियन क्रोनर र दोस्रो पटक ५८ हजार १ सय नर्वेजियन क्रोनर सहयोग गर्‍यो, जुन इन्जिनियरिङ संस्थान स्थापनाका लागि प्रयोग भयो । ", "विश्वविद्यालयमा कसरी स्नातकोत्तर कार्यक्रम स्थापना गरियो ? यो सन्दर्भ पनि पुस्तकमा छ । स्कुल अफ साइन्स कार्यक्रममा मेडिकलबाहेक अरू क्षेत्रमा स्नातकोत्तर प्रणाली ल्याइएको थियो । काठमाडौ विश्वविद्यालयले अभाव पूर्तिका लागि भौतिकशास्त्र, रसायनशास्त्र र गणितमा पनि एमफिल सुरु गर्‍यो । व्यापारिक क्षेत्रको राम्रो नेतृत्व गर्नका लागि स्कुल अफ म्यानेजमेन्टले एमबीए सुरु गर्‍यो । अन्य थप कार्यक्रम पनि सञ्चालनमा आए । ", "लेखक थापा इन्जिनियरिङको डिन थिए, उनले सन् २००८ देखि २०१३ सम्मका लागि पञ्चवर्षीय रणनीतिक योजना पनि तयार पारे । पुस्तकले केही असफल परियोजनाबारे पनि उल्लेख गरेको छ । जस्तो कि हाइड्रोपावरको विकास नेपाल सरकारको प्राथमिकतामा रहे पनि काठमाडौं विश्वद्यिालय र एनटीएनयूबीचको द्विपक्षीय सहकार्य परियोजनाका रूपमा रहेको एनयूएफयू कार्यक्रम (सन् २००७–२०११) सफल हुन सकेन । स्वास्थ्यमा सूचना प्रणाली अर्थात् रोगको उपचार र रोकथामका लागि कम्प्युटरको प्रयोगमार्फत गरिएको प्रयास पनि असफल भयो । इन्गेकै डिजाइनमा नेपालको शैक्षिक तथा औद्योगिक जगत्लाई जोड्ने माध्यम सिन्टेफ प्रविधिको योजना पनि असफल भएको सन्दर्भ पुस्तकमा उल्लेख छ ।", "लेखक थापाले अन्य विश्वविद्यालयसँगको सहकार्यले विकासोन्मुख देशलाई कूटनीति र विकासको बाटो तय गर्न सहयोग गरेको लेखेका छन् । नेपाल कृषिप्रधान देश भए पनि कृषि क्षेत्रमा क्रान्ति हुन सकेन, जलस्रोतमा धनी भए पनि नेपालले ऊर्जामा क्रान्ति ल्याउन सकेन । तर, सरकारले आईटी क्षेत्रमा घोषित रूपमै क्रान्ति गर्ने लक्ष्य लियो र पनौतीमा आइटी पार्क स्थापनाको घोषणा गर्‍यो । आइटी पार्क सञ्चालनका लागि आईबीएम र काठमाडौं विश्वविद्यालयसँग सहकार्य गर्ने सहमति भयो । तर, पार्क सञ्चालनमा आएन । ", "नर्वेजियन नागरिक हफ्टनले सरकारी संयन्त्र बाहिरबाट पनि नेपालको सामाजिक परिवर्तनका लागि जलविद्युत् आयोजना महत्त्वपूर्ण हुन सक्छ भन्ने महसुस गरे र तिनाउ १ मेगावाट, आँधीखोला ५ मेगावाट, झिमरुक १२ मेगावाट, खिम्ती ६० मेगावाट आयोजना निर्माणमा सहयोग गरे । इन्गेको सहयोगमा धेरै नर्वेजियन तथा अन्य देशका प्राध्यापक (डा. ओले, पिटर स्टोआ, मोर्टेन, डा. ओन्सोएन) काठमाडौं विश्वविद्यालय आइपुगेको र त्यसको स्तरोन्नतिमा सहयोग पुगेको पुस्तकमा उल्लेख छ ।", "पुस्तकमा डा. भूपेन्द्र क्षेत्रीले इलेक्ट्रिकल एन्ड इलेक्ट्रोनिक्स संकायको प्राध्यापक पद खाली हुँदा पनि आफ्नो पीएचडी पर्यवेक्षक प्राध्यापक नभइसकेकाले आफू प्राध्यापक हुन नमिल्ने बताएर नैतिकताको प्रदर्शन गरेको लेखेका छन् । पुस्तक समग्रमा विश्वविद्यालयको इन्जिनियरिङ कार्यक्रमको ऐतिहासिक विकासक्रम प्रस्ट्याउने महत्त्वपूर्ण सामग्री बनेको छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/ped/kitabka-kura-02122023050728-1000x0.jpg&w=1000&h=0", "author": "किरण विक", "author_link": "https://ekantipur.com/author/author-KiranBK-WdUF4", "published_date": "मंसिर १६, २०८०"},
{"link": "https://ekantipur.com/koseli/2023/12/02/the-lennon-chronicle-in-documentary-36-51.html", "title": "वृत्तचित्रमा लेनन वृत्तान्त", "summary": "उही प्रख्यात ‘इम्याजिन’ गीत कतै–कतै सुनको हो, तर जोन लेननबारे उति ख्याल गरेको थिइनँ । त्यस बेला उनी मेरो जमातका स्टार थिएनन् । हामी ‘फु फाइटर्स’, ‘ग्रिनडे’, ‘गन्स एन रोजेज’, ‘लिंकिन पार्क’, ‘रेड हट चिल्ली पिपर्स’ जस्ता अलि पछिल्ला रक ब्यान्ड पछ्याउँथ्यौं । बिटल्सहरू पुराना लाग्थे ।", "paragraphs": ["जमलस्थित डोरेमी स्टुडियोमा संगीतकार न्ह्यु बज्राचार्यको कोठा छिर्नासाथ भित्तामा लेननको ठूलो फोटो–फ्रेम देखियो । विश्व शान्ति, सौहार्द र सद्भावको गीत गाउने लेनन न्ह्यु सरका प्रेरणा रहेछन् । त्यही बेला पहिलो पटक लेननलाई ख्याल गरें मैले । ", "संयोगचाहिँ कस्तो भने त्यस दिन म शान्ति र सद्भावकै अर्को गीत ‘फूलको आँखामा फूलै संसार’ तयार पार्दाको न्ह्युको अनुभव सोध्न गएकी थिएँ । न्ह्युले भने, ‘अपत्यारिलो लाग्ला, तर फूलको आँखामा कम्पोज गर्न मलाई कुनै मेहेनत गर्नुपरेन, गीतका शब्द सुन्नासाथ संगीत फुरिहाल्यो, १० मिनेटमै गीत तयार भयो ।’ गीतकार दुर्गालाल श्रेष्ठ र गायिका आनी छोइङसँग पनि कुराकानी गरेर ‘फूलको आँखामा’ को रचना–गर्भ लेख्ने प्रयास त गरें, राम्रो लेखिनँ । १० मिनेटमै तयार भएको गीतको कथा लेख्न मलाई भने १० दिनसम्मै हम्मेहम्मे परेको थियो । ", "८/१० वर्षअघि डोरेमीको त्यो साँघुरो भर्‍याङबाट सिधै सडकमा ओर्लिंदै गर्दा मेरो दिमागमा जोन लेनन खेलिरहे । न्ह्यु सरले लेननको गायकी, पियानो र गितारवादनबारे थोरै बताएका थिए । मलाई अलि बढी जान्न मन लाग्यो । लामो कपाल र लाम्चो मुखाकृतिका कारण तस्बिरमा जिसस क्राइस्टजस्तै देखिने लेननबारे इन्टरनेटमा खोजी हेरें । जिसससँगको उनको अनौठो संयोगहरूबारे थाहा पाउँदा रोचक त के भन्नु, अलिक आश्चर्य लाग्यो । कुनै बेला लेननले ‘जिससभन्दा बिटल्स चर्चित छ’ भन्ने अभिव्यक्ति दिएका थिए रे ! त्यसलाई लिएर धार्मिक विवाद बढेपछि उनले माफीसमेत मागेको भन्नेबारे इन्टरनेटमा विविध लेखहरू देखिए । ", "धर्म, राजनीति र यौनसम्बन्धी स्पष्ट भनाइ राख्ने लेनन स्वर्ग, नर्क, देश र धर्मले विभाजित नभएको समाजसम्बन्धी ‘इम्याजिन’ एवं ‘भगवान्मा होइन, आफ्नै सिर्जनामा विश्वास गर्छु’ भन्ने आशयको ‘गड’ जस्ता गीतहरूका कारण पटक–पटक विवादमा तानिएका रहेछन् । उनका अभिव्यक्तिबाट रुष्ट र चर्चाबाट मुर्मुरिएका सनकी र मानसिक स्वास्थ्य समस्या भएका एक युवाले गोली हानी उनको हत्या गरेको थाहा पाउँदा दसकौंपछि म दुःखी भएँ । सन् १९८० डिसेम्बर ८ मा ४० वर्षका लेननको हत्या गरेका मार्क डेभिड च्यापम्यान विगत ४३ वर्षदेखि जेलमा छन् । आफूलाई ‘द बिटल्स’ र लेननको प्रशंसक मान्ने उनले विश्व–चर्चित हुन लेननको हत्या गरेको बताएका छन् । ", "कैद छुटका लागि सन् २००० देखि हरेक दुई–दुई वर्षमा हुँदै आएको च्यापम्यानको निवेदनमाथिको सुनुवाइ गत वर्ष अगस्टमा १२ ‌औं पटक खारेज भएको थियो । उनले २५ वर्षको छँदा लेननलाई उनकी श्रीमती योको ओनोकै सामुन्ने पाँच राउन्ड गोली हानी हत्या गरेका थिए । अहिले ६८ वर्षका भएछन् । हाल आफूलाई त्यो कर्तुत सम्झिएर पछुतो लाग्ने र ओनोलाई पीडा दिएकोमा हरसमय ग्लानि महसुस हुनेबारे च्यापम्यानले बताएको बीबीसीले लेखेको छ । उनले लेननलाई गोली हानेलगत्तै ‘हत्तेरीका, मैले तिम्रो रात बर्बाद पारें, मलाई माफ गर’ भन्दै हिँडेको एक प्रत्यक्षदर्शीले बताएका छन् । त्यो बेला आफूले च्यापम्यानलाई ‘तिम्रो होस त ठेगानमा छ ? लेननको रात होइन, तिमीले आफ्नो पूरै जिन्दगी बर्बाद पार्‍यौ’ भनेको ती प्रत्यक्षदर्शीले बताएका छन् । ", "जोन लेननको जीवनी र हत्या प्रकरणबारे हालसम्म बाहिर नआएका यस्ता अनेक भनाइ र तथ्यसँगै तस्बिर र श्रव्य–दृश्य सामग्रीसहित आउँदो बुधबार (डिसेम्बर ६ मा) एक डकुसिरिज सार्वजनिक हुँदै छ । एप्पल टीभी प्लसमा आउन लागेको ‘जोन लेनन : मर्डर विदआउट अ ट्रायल’ शृंखलाका लागि निर्माताले सूचनाको हकसम्बन्धी विशेष अधिकार प्रयोग गरेर हत्याकाण्डका प्रत्यक्षदर्शीसहित लेननको जीवनका खास मानिसहरूसँगको कुराकानीलाई भिडियोमा समावेश गरेको बताएका छन् ।", "आउँदो शुक्रबार लेनन बितेको ४३ वर्ष पुग्नुभन्दा एक दिनअघि रिलिज हुन लागेको सो शृंखलाबारे लेनन एवं ‘द बिटल्स’ का प्रशंसकसहित क्राइम विधाका चलचित्र मन पराउनेमाझ निकै चर्चा छ । उक्त वृत्तचित्रमा लेननको संगीत–यात्रा र त्यसको सांस्कृतिक प्रभावसँगै सन् १९८० को दशकको अमेरिकी समाज–सन्दर्भ पनि समावेश गरिएको निर्देशकद्वय निक हल्ट र रब कोल्ड स्ट्रिमले बताएका छन् । विश्व संगीत इतिहासको एउटा बेहद दुःखद र सबैलाई आश्चर्यमा पारेको सो घटनामार्फत निर्माताले मानसिक स्वास्थ्य समस्या, न्याय प्रणाली र बन्दुक सुरक्षासम्बन्धी अमेरिकामा लामो समयदेखि चलिरहेको बहसमा नयाँ–आयाम थप्न चाहेको पनि बताइन्छ ।", "गएको मंगलबार एप्पल टीभीले युट्युब च्यानलमा अपलोड गरेको उक्त वृत्तचित्रको ट्रेलरको एकै दिनमा ५० हजार भ्युज पुगेको थियो । त्यसअघि गत अप्रिलमा सार्वजनिक भएको ‘द लस्ट विकेन्ड’ नामक डकुमेन्ट्रीमा पनि लेनन र उनका प्रेम सम्बन्धहरूबारे देखाइएको थियो । ‘मर्डर विदआउट अ ट्रायल’ को विशेषताचाहिँ यसमा घटनास्थलका तस्बिर र प्रत्यक्षदर्शीका अनुभव समावेश छन् । हवाईका फोटोग्राफर च्यापम्यानले किन लेननको हत्या गरे ? त्यसबारे वृत्तचित्रमा आधिकारिक भनाइ राख्न खोजिएको छ । ट्रेलरमा लेननले भनेका छन्, ‘शान्तिलाई कसैले पर्याप्त अवसर दिएको छैन । गान्धी, मार्टिन लुथर किङलगायतले प्रयास गरेका थिए तर असामायिक र अकल्पनीय मृत्युले उनीहरूलाई रोक्यो ।’ ", "खैर, डोरेमीकै दिनमा फर्कौं । हाल बन्द भइसकेको ‘शुक्रबार’ साप्ताहिकका लागि ‘फूलको आँखामा’ गीतको कथा लेखिरहँदा मलाई ‘इम्यजिन’ गीतको पनि कथा बुझ्न मन लाग्यो । लेननले सुरुमा त्यो गीत आफैंले लेखेको बताए पनि पछि श्रीमती योको ओनोको कविताबाट प्रेरित भएको र गीतकारका रूपमा उनलाई पनि श्रेय दिनुपर्ने खुलासा गरेछन् । जापानी मूलकी गायिका ओनोले सन् १९६४ मा सार्वजनिक गरेको आफ्नो चित्र–पुस्तक ‘ग्रेपफ्रुट’ मा ‘इम्याजिन द क्लाउड्स’, ‘इम्याजिन माइसेल्फ क्राइङ’ जस्ता भावना लेखेकी थिइन् । त्यहीँबाट ‘इम्याजिन’ लगायत शब्दहरू टिपेर लेननले विश्व शान्तिको गीत बनाएका रहेछन् । ", "‘फूलको आँखामा’ को प्रसंगमा न्ह्युले थप भनेका थिए, ‘कहिलेकाहीँ राम्रो सिर्जना तयार गर्न समय लाग्दैन, फ्याट्टै बन्छ र काम गर्दा निकै रमाइलो महसुस हुन्छ ।’ लेननले पनि एकै बिहानमा ‘इम्याजिन’ तयार पारेको अर्को सानो प्रसंग फे‍ला पारेपछि यी दुई शान्ति गीतको साइनो जोड्न पाउँदा मलाई पनि रमाइलो लागेको छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/john-lenon-02122023053601-1000x0.jpg&w=1000&h=0", "author": "सजना बराल", "author_link": "https://ekantipur.com/author/author-20697", "published_date": "मंसिर १६, २०८०"},
{"link": "https://ekantipur.com/Education/2023/11/23/art-therapy-to-improve-the-educational-system-of-the-disabled-51-19.html", "title": "अपांगता भएकाको शैक्षिक पद्धति सुधार्न ‘आर्ट थेरापी’", "summary": "काठमाडौँ — दक्षिण कोरियाको सहयोगमा नेपालका अपांगता भएका बालबालिकाको शैक्षिक पद्धति सुधार्न ‘आर्ट थेरापी’ शिक्षा सुरु भएको छ । त्यसनिम्ति नेपालमा अपांगता भएका बालबालिका पठनपाठन गराउँदै आएका विभिन्न विद्यालयका शिक्षकलाई भौतिक र अनलाइनमार्फत तालिम दिइएको छ ।", "paragraphs": [" त्यसैगरी ती शिक्षकलाई कोरियाका अपांगतासम्बन्धी शिक्षालयहरूको भ्रमण अवलोकनसमेत गराइएको छ । ", "त्यसनिम्ति कोरियाको चाङवोन नेसनल युनिभर्सिटले सन् २०१४ देखि संचालन गरेको अन्तर्राष्ट्रिय सहयोगका लागि अगुवा विश्वविद्यालय परियोजना (लुपिक) सञ्चालनमा राखेको छ । उक्त परियोजनले पहिलो चरणमा त्रिभुवन विश्वविद्यालयसँग सहकार्य गरेर विशेष आवश्यकता शिक्षामा जनशक्ति प्रवर्द्धनको कार्य गरेको थियो । सन् २०२१ बाट सुरु भएको दोस्रो चरणमा विद्यालय शिक्षालाई लक्षित गर्दै ‘आर्ट थेरापी’ विषयको प्रवर्द्धन गरेको हो । यो विषय प्रवर्द्धनका निम्ति कोरियाको देयगु साइबर युनिभर्सिटी डिपार्टमेन्ट अफ आर्ट थेरापीको संलग्नता रहेको छ । ", "काठमाडौंमा बिहीबार आयोजित कार्यशालामा विभिन्न १० विद्यालयका प्रधानाध्यापक र तीन दर्जन शिक्षक सहभागी थिए । दृष्टिहीन, श्रवण, शारीरिक अपांगता, बौद्धिक अपांगता र संवेगात्मक अपांगता भएका बालबालिकाका निम्ति अहिलेसम्म गरिएका शैक्षिक क्रियाकलापबारे जानकारी दिइएको थियो । कोरियाले ‘सिकेर सपना देख्छौं, सिकाएर आशाको गीत गाउने र खुसी पूरा गर्छौं’ नारासहित सन् १९४६ मा पहिलो पटक बहिराका निम्ति शिक्षालय स्थापना गरेको थियो । कार्यशालामा थेयगु योङह्वा स्कुल, थेयगु फुम्योङ स्कुल, थेयगु फुगन स्कुल, थेयगु थोक्की स्कुल, पोहाङ म्यङदो स्कुल र थेयगु ख्वाङमेङ स्कुलको प्रतिनिधिले आफ्नो शैक्षिक इतिहास तथा गतिविधिबारे चर्चा गरेका थिए । ", "लुपिकका निर्देशक प्राध्यापक दाययोङ जोङले नेपाल सरकारले विशेष शिक्षालाई प्राथमिकता दिलाउन सहकार्य गर्दै आएको बताए । ‘कोरियामा आर्ट थेरापी विषयलाई विशेष रूपले लिइन्छ,’ निर्देशक जोङले भने, ‘नेपालमा आर्ट थेरापी विषय सिकाउन लुपिक र देयगु साइबर युनिभर्सिटीबीच सहमति गरेका छौं ।’ ", "साधारण बच्चा जत्तिकै अपांगता भएका बच्चाको मानव अधिकार हुने उल्लेख गर्दै उनले अपांगता भएका बच्चाहरूको शिक्षालाई सामान्यसरह सन्तुलन मिलाउन जरुरी रहेको बताए ।", "लुपिकअन्तर्गत जनशक्ति तयार गर्न नेपालका अपांगतासम्बन्धी विद्यालयका शिक्षकलाई तालिम र औपचारिक शिक्षाका निम्ति अवसर दिनेसमेत निर्देशक जोङले बताए । ‘हामी घटीमा २० जना शिक्षक नेतृत्व तयार गर्नेछौं,’ आर्ट थेरापी नेपालको निम्ति नौलो विषय भएको उल्लेख गर्दै निर्देशक जोङले भने, ‘उच्च अध्ययन गर्न चाहनेलाई मौका दिइने छ ।’ ", "यसैगरी देयगु साइबर युनिभर्सिटीकी प्राध्यापक जिह्याङ लिमले, ‘अपांगताको सबलीकरणले मानिसमा सिर्जनात्मक खुसी’ छाउने बताइन् । ", "आर्ट थेरापी शिक्षाले संवेगात्मक द्वन्द्व, मनोवैज्ञिक स्थायित्व र आत्मबोध गराउने उनले उल्लेख गरिन् । ‘आर्ट थेरापी भनेको हारेको मान्छेले मात्र होइन, जितेको मान्छेले पनि समान व्यवहार गर्ने नियम हो,’ उनले भनिन्, ‘हरेक अपांगता भएका बालबालिकालाई जित्न सिकाउने कला नै आर्ट थेरापी हो । नेपाली र कोरियालीबीच भाषा फरक भए पनि समान व्यवहार गर्न आर्ट थेरापीले सिकाउने छ ।’", "लुपिककी कन्ट्री प्रोजेक्ट म्यानेजर युनयोङ किमका अनुसार सन् २०२४ मार्चबाट २० जना नेपाली शिक्षक तथा विद्यार्थीलाई पूर्ण छात्रवृत्तिमा तालिम र अध्ययनका निम्ति अवसर दिइने छ । ‘अपांगता भएका बालबालिकाको शिक्षालाई तहगत रूपमा सिर्जनात्मक र बढी व्यवहारिक तुल्याउने हाम्रो प्रयास जारी रहनेछ,’ उनले भनिन् । सन् २०२७ सम्म यो परियोजना सञ्चालन रहनेछ । ", "कार्यशालामा सहभागी केन्द्रीय बहिरा माध्यमिक विद्यालयका प्रधानाध्यापक उपेन्द्र पराजुलीले आर्ट थेरापी भनेको चित्रबाट गरिनेमात्र नभई मान्छेको सिर्जनात्मक क्षमताको विकास गराउने विषय भएको बताए । ‘त्यो क्रियटिभिटीले मान्छेको व्यवहारलाई परिवर्तन गर्ने शिक्षण सिप रहेछ,’ कार्यशालाको पहिलो दिने विषय परिचयमात्र पाएको उल्लेख गर्दै पराजुलीले भने, ‘विश्वविद्यालयको छुट्टै कोर्स रहेछ । यो आर्ट थेरापी अपांगता भएका बालबालिकाका शिक्षण सिकाइमा व्यवहारिक रूपमा प्रयोग गरिँदा प्रभावकारी हुने रहेछ ।’ ", "पहिलो दिनको कार्यशालामा काठमाडौं उपत्यकाका शिक्षक प्रत्यक्ष सहभागी थिए भने पोखरा, सुर्खेत, महेन्द्रनगर, वीरेन्द्रनगर, कैलाली, धरान, विराटनगरका शिक्षक अनलाइनबाट सहभागी थिए । सुदूरपश्चिमाञ्चल विश्वविद्यालयको समेत सहभागी थिए । सहभागी शिक्षकलाई आर्ट थेरापी विषयबारे अनलाइन कक्षामा निरन्तर पढाइने बताइएको छ । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/3702596739001807483338253480212834289442943n-23112023050534-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर ७, २०८०"},
{"link": "https://ekantipur.com/koseli/2023/12/02/son-of-god-brother-of-man-33-42.html", "title": "ईश्वरको छोरो, मान्छेको भाइ", "summary": "०७१ साल । स्नातक प्रथम वर्ष अध्ययनरत सुकुनाको क्याम्पस हापेर म कोठा खोज्दै छु । धेरै घर चहार्छु । सुकुना बहुमुखी क्याम्पसको हरैंचा मोडमा अवस्थित स्वागतद्वार समीपै गएर सोध्दा कोठा खाली भएको सूचनाले ढाडबाट एउटा पहाड बिसाएको महसुस हुन्छ ।", "paragraphs": ["कोठा पाएको हर्षमा घरमालिकसँग कुराकानी हुँदा एक जुग बितेको हेक्का हुँदैन । कोठामा बस्न पूर्वसर्त छन्— एक जना मात्रै बस्नुपर्ने, होहल्ला गर्न नपाइने, साँझ छिट्टै गृहप्रवेश गरिसकेको हुनुपर्ने, आदि–इत्यादि । ", "त्यसपछि अवलोकनका लागि कोठाको ढोका खुल्छ । कोठातिर आँखा लगाउँदा बस्नलायक लाग्छ । घाम उदाउने दिशामा झ्याल छ । झ्यालनजिकै सुपारीका बोटहरू छन् । पूर्वपश्चिम लोकमार्ग छेवैको कोठा अवलोकनपछि बाहिर निस्कन्छु । घरबेटी दम्पती खुसुरफुसुर गरिरहेका छन् । भरे झिन्टीझ्याम्टा बोकेर आउँछु भनेर म बाटो तताउँछु । ", "सूर्य पश्चिमी आकाशमा ढल्दै गरेको मिर्मिरे साँझमा झिटीझ्याम्टा बोकेर हटियाबाट आउने बाटाको डेराको घरमा हाजिर भएको छु । गृहस्वामी इन्द्रप्रसाद खतिवडा बाहिरी द्वारको एकातर्फ बेन्चमा विराजमान छन् । म आफूले ल्याएका सामग्री एकएक गर्दै कोठामा भित्र्याउन थाल्छु । केही समय घरबेटी मेरो ओहोरदोहोर नियाल्छन् । ", "कोठाबाट बाहिरिएको एक बखतमा घरबेटी कुरा कोट्याउँछन्, ‘बिहान त केही नसोधी कोठा भाडामा दिने निर्णय गरिहालें । घर ताप्लेजुङ ढुंगेसाँघु भन्नुभएको होइन ? सुकुनामा पढ्ने भन्नुभयो । तर भाइ, के थरी नि ?’ ", "‘रहपाल ।’ घरपतिको स्वर उत्सुकताको वृत्तमा नाच्न थाल्छ, ‘यस्तो थर त मैले कहिल्यै सुनेको थिइनँ । रहपाल रे ? यो भनेको के हो ?’ ", "म सहज भएर भन्छु, ‘विश्वकर्मा ।’ वातावरणमा एकछिन सन्नाटा छाउँछ । घरमालिक मेरो शब्दवाणले घायल हुन्छन् । मुर्मुरिएको चर्को आवाजमा एक्कासि घोषणा गर्छन्— ‘कोठा छैन, भाइ !’ म उनलाई सचेत गराउँछु— ‘बिहान मात्रै पक्का गरेको होइन र ?’ उनी भन्छन्, ‘त्यो कोठामा अर्कै मान्छे आउने भो, भाइ ।’ उनी पाँच सय रुपैयाँ मलाई दिन्छन्, जुन मैले बिहान बैनास्वरूप उनलाई दिएर गएको थिएँ । म सरासर कोठामा प्रवेश गरेर झिटिझ्याम्टा उठाएर ठूलोबुवाको घरतर्फ लाग्छु । एकएक गर्दै सरसामान निकाल्न थाल्छु । मैले बुझें– एक अछूत ईश्वरको छोरो हुन सक्छ, मान्छेको भाइ पनि हुन सक्छ, तर पनि ‘मान्छे’ हुन सक्दैन । के म मान्छे होइन ? ", "विश्वकर्मा ‘भाइ’ बस्न नमिल्ने, ‘अर्कै मान्छे’ मात्रै बस्न मिल्ने कोठाबाट मलाई नछोएरै घोक्रेठ्याक लगाइएको छ । गायक रत्नदास प्रकाशको स्वरमा सुसज्जित एक गीत छ : भाइ कसरी अछूत कहिन्छ ? ऊ पनि बोल्छ, ऊ पनि बुझ्छ, उसमा पनि त लाल रगत छ । अरूझैं उसको ईश्वर पनि छ, भाइ कसरी अछूत कहिन्छ ? उही पृथ्वीको दलानमा, जाडो गर्मीको वर्षात्मा । सुख–दुःखका उही गीत गुनी, एउटै आकाशको छानामुनि ऊ पनि बाँच्छ, ऊ पनि मर्छ, भाइ कसरी अछूत कहिन्छ ?", "उपरोक्त गीतमा उल्लेखनीय हरफ छ— ‘भाइ कसरी अछूत कहिन्छ ?’ वास्तवमा हुनुपर्ने यस्तो होइन र— ‘मान्छे कसरी अछूत कहिन्छ ?’ जात व्यवस्थामा एक अछूत मान्छेभन्दा पहिले मान्छेको भाइ हुँदोरहेछ । गीतमा अभिव्यक्त अर्को हरफ ‘अरूझैं उसको ईश्वर पनि छ’ ले भारतीय सन्तहरूमाथि अम्बेडकरको भनाइस्मरण गराउँछ— ‘उनीहरू मनुष्य र ईश्वरको सम्बन्धलाई लिएर चिन्तित थिए । उनीहरूले के शिक्षा पाएनन् भने सबै मनुष्य बराबर हुन् ।’ ", "जात व्यवस्थामा एउटा दलित गैरदलितको भाइ हुन सक्छ, तर ‘मान्छे’ हुन सक्दैन । यो देश ‘मन्दिरहरूको सहरको देश’ त्यसै भएको छैन । जहाँ ढुंगाढुंगामा देवताको बास छ, जहाँ पाइलापाइलामा स्वर्गको आभास छ । तर यो स्वर्ग दलितको भने होइन । यो देशका ‘मान्छे’ का मन्दिरहरूमा ‘मान्छेको भाइ’ ले बस्ने कोठा पाउँदैन । ", "म स्नातकोत्तर अध्ययन गर्न ‘मन्दिरहरूको सहर’ आइपुगेको छु । २०७५ साल भदौमा सुकुना बहुमुखी क्याम्पस सुन्दरहरैंचा विराटचोक मोरङका एक शिक्षक बालकुमार कालाखेती दर्शनाचार्य अध्ययन गर्न त्रिभुवन विश्वविद्यालय कीर्तिपुरमा आएका छन् । संगम दाजुले मलाई सुसूचित गर्छन्— ‘सरलाई कोठा चाहिएको छ । तिम्रो कोठा ठूलो पनि छ । तिमी एक्लै बसेका पनि छौ । रुम शेयर गरेर बस्दा कसो होला ?’ ", "मैले खुसी व्यक्त गर्छु— ‘अहो किन नमिल्नु ?’ ", "संगम दाइ ‘मान्छेको भाइ’ मलाई ‘मान्छे’ बालकुमार सरसँग भेटघाट गराउँछन् । ‘मान्छे’ को खुलदुली छ— ‘कोठा कस्तो छ ? कत्रो छ ? भोलि कोठा हेर्न आउँदा हुन्छ ?’ ‘मान्छेको भाइ’ सहमति जनाउँछ । अर्को दिन ‘मान्छेको भाइ’ लाई ‘मान्छे’ को फोन आउँछ । मान्छेको भाइले मान्छे कोठामा आउँदै गरेको जानकारी पाउँछ । करिब पाँच–दस मिनेटपछि मान्छेको भाइले मान्छेलाई कोठामा ल्याउँछ, सरको साथमा एकजना म्याडम पनि आएकी छन् । लोग्नेमान्छे र स्वास्नीमान्छे मान्छे भाइलाई स्वर मिलाईकन भन्छन्— ‘कोठा राम्रो रहेछ, फराकिलो, बेलुकीसम्म नै घाम प्रवेश गर्ने । दुई जना मज्जैले बस्न मिल्छ । भाडा पो कति छ ? बिजुलीपानीको व्यवस्था कस्तो छ ? होहल्ला पो हुन्छ कि ?’ मान्छेभाइ मान्छेको जिज्ञासा शान्त गराउँछ । धेरै कुरा आदानप्रदानपछि मान्छे प्रश्न गर्छ— ‘भाइ, के थरी ?’ ", "मान्छेभाइ जवाफ फर्काउँछ— ‘रहपाल ।’ ", "मान्छे जान्नलाई उत्सुक हुन्छ— ‘रहपाल भनेको के हो ?’ ", "मान्छेभाइ— ‘विश्वकर्मा ।’ मान्छेहरूको एकछिनसम्म बोली फुट्दैन । ", "केहीबेरको सन्नाटालाई पाखा लगाउँदै लोग्नेमान्छे स्वास्नीमान्छेतर्फ फर्कन्छ— ‘यति सानो कोठामा दुई जना बस्न अलि नसकिएला कि ?’ स्वास्नीमान्छे हो–मा–हो मिलाउँछिन्— ‘यति सानो कोठामा दुई जना बस्नु अलि गाह्रो नै हुन्छ । पानी पनि त्यति छैन भन्नुभयो ।’ मान्छेहरू ‘अर्को कोठा खोज्छौं’ भन्दै कोठाबाट बाहिरिन्छन् । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/ped/mankumarko-bhogai-02122023050733-1000x0.jpg&w=1000&h=0", "author": "मनकुमार रहपाल", "author_link": "https://ekantipur.com/author/author-ManKumarRahapal-oH2Ib", "published_date": "मंसिर १६, २०८०"},
{"link": "https://ekantipur.com/koseli/2023/12/02/that-post-this-australia-post-34-58.html", "title": "त्यो हुलाक, यो अस्ट्रेलिया पोस्ट", "summary": "नेपालमा मेरो नाममा रजिस्ट्रर चिट्ठी आएको मलाई सम्झना छैन । १३/१४ वर्षको हुँदो हुँ, पर्वततिरको एक साहित्यिक पत्रिकामा पत्रमित्र स्तम्भमा मेरो विवरण छापिएको थियो । एक जना साथीलाई फोटो र विवरण टिपाएपछि त्यो काम भएको थियो ।", "paragraphs": ["त्यही हेरर बागलुङतिरबाट एक युवतीले चिट्ठी पठाएको बाहेक मलाई हुलाकमा पत्र आदानप्रदान भएन । उनको त्यो चिट्ठीको जवाफ पनि फर्काउने चेस्टा गरिनँ । खासमा मलाई पत्रमित्र गर्नुभन्दा पत्रिकामा तस्बिर र नाम छपाउने रहर थियो । पत्रिकामा पासपोर्ट साइजको स्यामश्वेत तस्बिर र आफ्नो नाम देखेर धेरै दिन म पुलकित भएको थिएँ ।", "मेरो घरबाट २० मिनेटको पैदल दूरीमा हाम्रो गाउँको हुलाक थियो । मेरो गाउँ पर्वतको पिपलटारीमा उति साह्रो हुलाक व्यस्त थिएन । त्यो सधैं शान्तजस्तै हुन्थ्यो । यसको कारण गाउँमा इमेल, इन्टरनेटको सुविधा भएर भने होइन । मैले थाहा पाउँदा हल्काराहरू बिहान ८/९ बजे नै हुलाक बोकेर पर्वत सदरमुकाम कुस्माबाट ठूलीपोखरी इलाका हुलाक कार्यालय पुगेको देख्थें । ‍हाम्रो घर मुख्य पैदल यात्रीबाटो (सहर बाटो) मा थियो । यसैले ती हल्काराहरू हुलाक बोकेर हिँडेको म देख्थे । यदाकदा काका र ठूलाबाले काठमाडौंबाट चिट्ठी पठाएको मलाई सम्झना छ । मेरा मामा इन्डियन ओयल कम्पनीमा काम गर्नुहुन्थ्यो, उहाँले पनि कहिलेकाहीँ चिट्ठी पठाएको र पढेको सम्झन्छु ।", "चिट्ठीपत्र आदानप्रदानबाहेर सरकारी कामकाजमा हुलाक उत्ति ‘लाइफ लाइन’ बनेको अनुभव गर्न पाइएन । हिजोआज त हुलाक करिबकरिब मृतप्रायः छ । आवश्यकताका आधारमा पुलिन्दा (पार्सल), सरकारी चिट्ठीपत्र, अदालती कागजपत्र, विदेशतर्फ कागजपत्र पठाउनेबाहेक हुलाक दैनिक जीवनमा नसुनिने अड्डा भइसकेको छ । टेलिफोन, इन्टरनेट, मोबाइल सर्वसुलभ नहुँदासम्म खबर आदानप्रदानको एकमात्र स्रोत हुलाक थियो । आकाशवाणी सेवा त थियो, तर त्यो सदरमुकामा केन्द्रित हुँदा हुलाक नै आम नागरिकको रोजाइमा पर्थ्यो । लाहुरेका परिवारदेखि घरबाहिर आफन्त भएकाहरू हुलाकीको बाटो हेरेर बस्थे । अब त्यो समय कथा बनेको छ, इतिहास भइसकेको छ । ", "विसं १९३५ मा हुलाक घरको स्थापनासँगै यो सेवा नेपालमा सुरु भएको हो । विश्व हुलाक संघको सदस्यता लिएर विसं २०१६ सालदेखि वैदेशिक डाँक आदानप्रदान सुरु गरेको हुलाक पुराना सरकारी अड्डामध्येको एक हो । आफ्नो समयमा जीवन्त भूमिका निर्वाह गरेको हुलाक वर्तमान समयमा नागरिकको दैनिक जीवनसँग जोडिन नसक्दा बिजनेसविहीन जस्तो देखिएको छ । यसको दोष हुलाक कार्यालयको मात्रै भने होइन । हुलाकले दैनिक जीवन कति सहज बनाउँछ भन्ने मैले अस्ट्रेलिया आएपछि महसुस गरेको छु । नेपालमा हुलाकबाट जीवनमा एक मात्रै चिट्ठी प्राप्त गरेको मैले यहाँ आएको पहिलो महिनामै ४ वटा पत्र यहाँको हुलाक अस्ट्रेलिया पोस्टमार्फत पाएको थिएँ ।", "यहाँको ‘प्रुफ अफ एज कार्ड’ (जहाँ नाम, ठेगान र जन्ममिति लेखिएको हुन्छ) घरको मेल बक्समा झरेको थियो । यो सरकारी कार्ड बनाउन यहाँको सरकारी अड्डामा फोटो खिचाएर आफ्नो विवरण दिएपछि उनीहरूले नै अस्ट्रेलिया पोस्टमार्फत उक्त कार्ड घरको ठेगानामा पठाइदिएका थिए । यसरी नै बैंकको एटीएम कार्डदेखि यहाँको कर कार्यालय, काम गर्ने कार्यालयले पठाउने पत्रहरू हुलाकबाट नै आउँदा सुरुका दिनहरूमा अचम्म लागेको थियो । यो यहाँको जीवन पद्धति नै रहेछ । ", "नेपालमा सवारी चालक अनुमति रिन्यु गर्न फोटो खिचाएपछि कार्ड लिन करिब १ वर्ष कुर्न सक्ने मेरा लागि हुलाकबाटै बिनाझन्झट सरकारी कागजपत्र आउँदा नौलो लाग्नु स्वाभाविक थियो । कुनै विषयको तुलना गर्नु त्यति राम्रो नहोला, किनभने सबैको उस्तै परिस्थिति हुँदैन । तर, सर्वसाधारण र सरकार या निजी निकायका दैनिक प्रशासनिक कामसँग नेपालको हुलाकलाई जोड्न सक्ने हो भने विगतभन्दा यसको आवश्यकता अझ बढी महसुस हुनेछ । अहिले सम्झन्छु, काठमाडौंमा जागिर गर्दाका दिन । कार्यालय परिवर्तन गरेसँगै बैंक पनि परिवर्तन हुने । खाता खोल्न त बैंकमा जानैपर्‍यो । खाता खोलेपछि पनि चेक लिन, एटीएम लिन र अन्य सेवा लिन फेरि बैंकको कार्यालयमै पुग्नुपर्ने । यदि यस्ता डकुमेन्टहरू हुलाकबाट घरमै पठाइदिने हो भने झन्झटमुक्त त भइन्थ्यो नै समयको पनि बचत हुन्थ्यो । ", "अस्ट्रेलियामा व्यक्तिगत ठेगाना अत्यन्त महत्त्वपूर्ण हुन्छ । हरेक घर तथा युनिट अगाडि मेल बक्स राखिएको हुन्छ । ती मेल बक्सहरूमा लेखिएको ‘नो जंक मेल’ पढ्दा सुरुमा अचम्म जस्तो लागे पनि यो कति महत्त्वपूर्ण छ भन्ने त्यहाँ आइरहने पत्रहरू आफैं बोल्छन् । यसैले अस्ट्रेलियामा आफ्नो ठेगान परिवर्तन भएको १४ दिनभित्र सम्बन्धित निकायहरूमा जानकारी गराउन आग्रह गरिएको हुन्छ ।", "अस्ट्रेलिया पोस्टको इतिहास २ सय वर्षभन्दा लामो छ । सन् १८०९ मा पहिलो पोस्ट अफिस सिड्नीमा खुलेको थियो । ‘हामी हाम्रो समृद्ध इतिहासमा गर्व गर्छौं,’ अस्ट्रेलिया पोस्टको वेब पोर्टलमा भनिएको छ, ‘२ सय वर्षभन्दा लामो समयदेखि हामीले सधैं डेलिभर गरेका छौं र सधैं गर्नेछौं ।’ ", "उनीहरूले आफ्नो सेवालाई चुस्त राखेका छन् । सेवाग्राहीले पठाएको सामान वा कुनै पत्र कहिलेसम्म प्रापकले प्राप्त गर्छन् भन्ने ट्र्याक सिस्टमसहितको अत्याधुनिक सेवा अस्ट्रेलिया पोस्टले प्रदान गर्छ । आफूले पठाएको सामग्री कहाँ पुग्यो भन्ने पनि पोस्ट अफिसले दिएको ट्र्याक सिस्टममार्फत हेर्न सकिन्छ । सन् १८०९ मा पहिलो पोस्ट मास्टरमा नियुक्त भएका थिए आइज्याक निकोल्स । न्यु साउथ वेल्थ राज्यमा आफ्नो घरमै सम्पर्क कार्यालय स्थापना गरेर पार्सलहरू वितरण गर्न थालेका थिए । यहींबाट सुरु भएको अस्ट्रेलियान हुलाकको इतिहास आजको समयसम्म आइपुग्दा निकै अत्याधुनिक र सुविधासम्पन्न बनेको छ । घोडा, रिक्सा लगायतका यातायातका साधनबाट सुरु भएको यात्रा अहिले जहाज, रेल, बस, बाइकमार्फत दिइँदै छ । ", "सन् १८६७ मा १० वर्ष निर्माण समय लगाएर मेलवर्नमा पहिलो आधुनिक कार्यालय खोलिएको थियो । क्लक टवारसहित खोलिएको यस कार्यालयलाई १८८७ मा एक तला थपेर तीन तला बनाइयो । भवनको ६५ मिटर उचाइमा घडी राखिएको थियो । त्यसपछि सन् एडिलेड र ब्रिसवेनमा १८७२ मा कार्यालयहरू खुले । १८७४ मा सिड्नी, १९०५ मा होवार्ट, १९२३ मा पर्थमा आधुनिक पोस्ट अफिसहरू खोलियो । अस्ट्रेलियामा आदिवासी समुदायको महत्त्वपूर्ण स्थान छ । सन् १८७४ मा अस्ट्रेलिया पोस्टमा मेरी एलेन क्युपर आदिवासी समुदायबाट पहिलो ‘पोस्टमिस्ट्रेस’ नियुक्त भएकी थिइन् । अस्ट्रेलिया पोस्टको आधिकारिक वेब पोर्टलमा उनको नियुक्तिको विषयलाई गर्विलो इतिहासका साथ उल्लेख गरिएको थियो । अहिले अस्ट्रेलिया पोस्टको सेवामा ३ प्रतिशत आदिवासी छन् । ", "गत आर्थिक वर्ष अस्ट्रेलिया पोस्टले २.५ विलियन सामग्री डेलिभरी गरेको थियो । अस्ट्रेलियाभर ४ हजार २ सय ७१ कार्यालयबाट ६३ हजारभन्दा बढी कर्मचारीलाई पोस्टले सेवा दिइरहेको छ, जसमध्ये २५ सय ७ कार्यालय ग्रामीण क्षेत्रमा छन् । अघिल्लो आर्थिक वर्षको रिपोर्टअनुसार, अस्ट्रेलिया पोस्टले करपूर्व २००.३ मिलिनय घाटा व्यहोर्नुपरेको छ । पोस्टको इतिहासमा यो दोस्रो पटक भएको थियो । सन् १९८९ मा पनि पोस्टले करपूर्व घाटा व्यहोरेको थियो । उसको व्यापारमा केही घाटा देखिए पनि आफ्नो सेवालाई अझै परिस्कृत र आधुनिकीकरण गर्न पोस्टले लगानी गरिरहेको छ ।", "हाम्रो हुलाकलाई पनि समयअनुसार नागरिकको दैनिकी सहज बनाउने गरी सेवा दिन र त्यो सुधार गर्न अझै ढिला भएको छैन । यसलाई दैनिक जीवनसँग जोड्ने इच्छाशक्ति देखाउने हो भने मात्रै हुलाक सुनसान कार्यालय होइन भीडभाडयुक्त सरकारी अड्डा हुने थियो । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/ped/hulak-katha-by-p-lamichhane-02122023050718-1000x0.jpg&w=1000&h=0", "author": "प्रशान्त लामिछाने", "author_link": "https://ekantipur.com/author/author-PrashantaLamichhane-Hmo2Y", "published_date": "मंसिर १६, २०८०"},
{"link": "https://ekantipur.com/koseli/2023/12/02/meet-the-knight-in-flashback-41-25.html", "title": "फ्ल्यासब्याकमा मीतज्यू नाइट ", "summary": "ई.१९७१ । महिना बिर्सें । कालेबुङमा थिएँ डेढ महिनाका निम्ति, गाईको कृत्रिम प्रजनन प्रशिक्षणमा एक प्रशिक्षार्थी म । सुनें एक दिन– ‘मीतज्यू नाइट’ सांगीतिक कार्यक्रम हुँदै छ अरे, नारायणगोपाल र गोपाल योञ्जनको । ", "paragraphs": ["आफू सातौं–आठौं कक्षामा पढ्दादेखि नै नारायणगोपालको स्वरसँग परिचित । कुखुरे बैंस पार गर्ने बेलासम्म त नारायणगोपाल मेरा आइडोल नै भइसकेका । यस्तै समय आफ्नो आइडोल काठमाडौंबाट दार्जिलिङ हुँदै कालेबुङ आइपुगेका छन् भन्ने थाहा पाएपछि जसरी भए पनि उनलाई हेर्ने–सुन्ने अठोटबाट उनको त्यो एक अल्लारे फ्यानलाई कसले रोक्ने ? ", "कुमुदिनी होम्स स्कुलको प्रेक्षालयमा आयोजित थियो मीतज्यू नाइट । साँझमा आफू पुग्दा मानिसहरूको खचाखच थियो टिकट काउन्टर अघिल्तिर । बल्लतल्ल एउटा टिकेट फेला पारें थर्ड क्लासको । त्यसभन्दा अघिल्लो श्रेणीको टिकट लिन सक्ने ल्याकत थिएन आफूसँग त्यसबेला । हल टम्माटम्मी भरिएको । अलिक अग्लो उठाइएको प्लेटफर्मजस्तो थर्ड क्लासमा त बस्ने सिट नै छैन रहेछ । सबले उभिएरै हेर्नुपर्ने । अग्लाहरूले छेल्ने हामी होचाहरूलाई । तर, अग्लाहरूको काखीमुनिबाट छिर्दैछिर्दै अघिल्तिर केहीले नछेलिने गरी उभिन पुगेको थिएँ म । ", "मञ्चको मूल पर्दा दुईतिर फारिएर खुलेपछि देखिए विविध वाद्यसाजहरू विशेष–विशेष ठाउँमा राखिएका (मञ्चमाझ एक जोडी हार्मोनियम अनि दुईतर्फ दुक्की–तबला, मादल, कोङ्गो, गितार, भ्वाइलिनहरू, बाँसुरी इत्यादि) । मञ्चको देब्रे छेउमा माइक्रोफोनसहितको पोडियममा शरीरको माथिल्लो भाग मात्रै देखिने गरी उभिएका एक व्यक्ति– दौरामाथि कोट अनि शिरमा ढाका टोपी । हलुको मुस्कानले उज्यालिएका ह्यान्डसम उद्घोषक । हल चकमन्न । बढो आकर्षक शैलीमा उद्घोषकले आफू नगेन्द्र थापा भनेर ", "चिनाए । मीतज्यू नाइट सांगीतिक कार्यक्रमको छोटो परिचयात्मक टिप्पणी राखेपछि मञ्चमा एकएक गर्दै वाद्यवादकको परिचय अनि अभिवादनमा दुवै हात उचाल्दै वादक आफ्नो साज भए ठाउँमा गई बसे । वादकहरू, सहगायक–गायिकाहरू सबै एकएक गर्दै मञ्चमा प्रवेश भइसकेपछि मञ्च प्राणवत् देखियो ।", "एक जोडी हार्मोनियम भएका ठाउँ तर अझ खाली थियो । अनि उद्घोषक थापाको मुखबाट संगीतजस्तै शब्द–शृंखला लहरिँदै आउँछ त्यो गरिमामय नाम– गोपाल योञ्जन । नेपथ्यबाटै नमस्तेमा दुवै हात अग्लो उचालेर आउँछन् गोपाल योञ्जन । त्यसबेलाको फ्यासनेबल सुट–टाईमा ह्यान्डसम, हँसिलो, सानो कदको, जसको मोहनीमय संगीत–तरंगले सारा नेपाली संगीत–श्रोताहरू लट्ठ परिसकेका थिए अघिबाटै । उनी एउटा हार्मोनियम पक्रेर बसेपछि अब सुनिरहुँ लाग्ने उद्घोषणको तरंगले ल्याउँछ त्यो दीर्घ प्रतीक्षित नाम– नारायणगोपाल । खाइलाग्दो ज्यानको नारायणगोपाल दुई हात उचाल्दै मञ्चमा देखा पर्दा लामो करतल ध्वनि र थर्ड क्लासबाट सुइसुइ सिटी पनि । अनि मैले साक्षात् देख्न पाएको मेरा आइडोल, सुट–टाईमै प्रस्तुत, नारायणगोपाल बसे त्यो अधीरतापूर्वक प्रतीक्षारत हार्मोनियम समातेर ।", "ती दुइटै हार्मोनियमको संयुक्त स्वरतरंग बिस्तारै तरंगिन थालेको थियो... दुक्की–तबलाको धा..धिन..तार–वाद्यहरूको आ–आफ्नै झंकारिँदो आवाज । अनि तीसँगै लहरिँदै आइरहेको थियो मक्ख पारिरहने थापाको नौलो निजी शैलीको उद्घोषकीय शब्दलहर यसरी, ‘कलाकार साह्रै संवेदनशील हुन्छ र साह्रै अभागी पनि... सबलाई रिझाउन खोज्दा पसलमा बेचिन्छ ऊ... अनि गाउँछ– मेरा कोही भएनन्, सबैको म भएछु... भत्केको गोरेटोमा लाखौं अभागी हिँडेको देख्छ ऊ र ती सबैलाई बाटो दिँदा ऊ आफैं पो टेकिइन्छ... जाडोले कक्रिएका सबलाई तताउन खोज्छ तर ऊ आफैं पो सल्किएको हुन्छ .... ।’ ", "यसरी, अनि संगीत बजिरहेकै अवस्थामा कार्यक्रमको प्रारम्भिक गीतको मनमुग्धकारी भूमिका सुस्तरी मधुरिँदै गइरहेको । संगीतको आवाज उठ्दै अझ उठ्दै हाम्रो संवेदना सुमसुम्याइरहेको । अनि त्यसपछि यता नारायणगोपालको आवाज गुन्जिन थालेको हुन्छ– सबलाई रिझाऊँ भन्दा पसलमा बेचिएछु... । बीचबीचमा नारी स्वरहरूको हमिङ । यो उद्घाटन गीतले नै समग्र श्रोताहरू मन्त्रमुग्ध । ", "यसपछि नारायणगोपालले त्यही बसाइमा अरू तीन वटा जति गाए– तिम्रोजस्तो मुटु मेरो पनि, बिर्सेर फेरि मलाई नहेर... । उनलाई विश्राम दिन आए गायक कुमार सुब्बा, दावा ग्याल्मो आदि । नवोदित गायिका दावा ग्याल्मोको परिचय दिँदै गोपाल योञ्जनले भने, ‘दावा ग्याल्मोलाई हामीले नयाँ नाम दिएका छौं– उपमा योञ्जन । र, अब गाउँछिन् उपमा योञ्जनले... ।’", "यताको सांगीतिक भ्रमण सकेर मीतज्यू नाइट काठमाडौं फर्केपछि उपमा योञ्जन फेरि दावा ग्याल्मोमै फर्केर आइन् । उद्घोषकले फेरि नारायणगोपालको नाम उच्चारण गरे– कुनै एउटा गीतका दुई–तीन पंक्तिसहित । नारायणगोपाल फेरि मञ्चमा आए, अघिकै आफ्नो ठाउँमा बसे, हार्मोनियम समाते अनि उद्घोषणमा भनिएको गीत होइन, तर उनले गाए– गल्ती हजार हुन्छ यहाँ होस हराएको बेला, एक्लै तिमी नआऊ म मातिएको बेला... । ", "त्यो गीत सकिनासाथ उद्घोषकको आवाज, ‘यस्तै हुन्छ मातिएको बेला । के गर्न खोज्दा के गरिन्छ होस हुँदैन ।’ श्रोताहरूको मुखमा हल्का मुस्कान खेल्छ । ", "सायद बीचको अन्तरालमा ग्रीन रुममा गायक ‘म मातिएको बेला...’ मा पुगिसकेका थिए । गोपाल योञ्जन प्लस नारायणगोपालको अपूर्व जोडीका सांगीतिक सिर्जनाहरू दस–बाह्र वटा अरू सुन्न पाएर त्यो साँझ साइकेडेलिक भइराखेको थियो । गायन कार्यक्रमलाई माझमा विश्राम दिँदै उद्घोषक बोल्छन्, ‘अब आउनुहुन्छ चतुर्भुज आशावादी । उहाँ चट्टानजस्तो शरीर लिएर फूलजस्तो नाच्नु हुन्छ ।’", "नर्तकको लहंगामा साँच्चै विराट भारी शरीर उभिएको हुन्छ मञ्चमा– चतुर्भुज आशावादी । तर, नाच उनको साँच्चै फूलको थुँगा उफ्रिएजस्तो । मीतज्यू नाइटको प्रस्तुति शिल्प, नगेन्द्र थापाको उद्घोषण कला– यी कुरा दार्जिलिङ–कालेबुङ पहाडमा त्यसबेला साह्रै रमाइलो किसिमको नौलो लागेको थियो हामीलाई ।", "मीतज्यू नाइट पहिलोपल्ट सायद काठमाडौंमा भएको थियो । दोस्रो प्रस्तुति दार्जिलिङमा भएपछि तेस्रोचाहिँ कालेबुङमा । दन्त्य कथाजस्तै सुन्छौं अझै कि एक साँझ दार्जिलिङको महाकाल डाँडा मन्दिरमा, बाहिर मकलमा आगो ताप्दै, कवि ईश्वरवल्लभले गोपाल योञ्जन र नारायणगोपाललाई मितेरी साइनोको वाचाबन्धनमा बाँधिदिएका थिए । नगेन्द्र थापा त्यस ऐतिहासिक क्षणका साक्षी थिए जो केहीपछि मीतज्यू नाइट सांगीतिक प्रस्तुतिका अभियन्ता बने । नेपाली संगीत जगत्का यी दुई अतीव प्रज्वल प्रतिभाको सिर्जनशील संयुक्ति समग्र नेपाली संगीतमै एक अविस्मरणीय सुखद घटना थियो । यस्तो लाग्थ्यो कि गोपाल योञ्जनको अनन्य संगीत–सिर्जनले पूर्णता प्राप्त गरिरहेको थियो नारायणगोपालको अद्वितीय कण्ठमा । अर्थात् नारायणगोपालको प्रभावशाली कण्ठनादले पूर्णता पाइरहेको थियो गोपाल योञ्जनको अनुपम संगीत–रचनामा । दीर्घकालसम्म प्रभाव पारिरहने कालजयी गीति कृतिहरू रेकर्ड भए दुई अभूतपूर्व प्रतिभाहरूको संयोजनबाट । नेपाली गीत–संगीतमा विशेष चासो राख्नेहरूको टिप्पणी सुन्न पाइन्थ्यो १. नारायणगोपालको गायनले नै गोपाल योञ्जनको संगीत रचनालाई उँभो उचालेको हो २. गोपाल योञ्जनको संगीत सिर्जनले नै नारायणगोपाललाई माथि उठाएको हो ।", "अनि केही वर्षपछि त्यो मीत जोडीको संयुक्त सिर्जन कार्य नदीको दुई भँगालो भई छुट्टियो । नारायणगोपालले स्वरचित तथा अरू संगीतकारका रचनाहरू गाउँदै तर कत्ति पनि नखस्की उँभै उठिरहे भने गोपाल योञ्जनले पनि आफ्ना रचनाहरू अरू गायक–गायिकालाई गाउन दिएर तर चर्चाको चुचुरो उक्लिरहे । नारायणगोपालले जसजसका संगीतलाई आफ्नो स्वरमाधुर्य दिए ती संगीतकार विशेष चर्चामा चिनिए । उता गोपाल योञ्जनले जसजसलाई आफ्नो रचना गाउन दिए ती गायक–गायिकाहरूको निमित्त तिनै गीत नै उनीहरूका परिचय बने । यसरी अघिका जोडी अब एक्लाएक्लै आ–आफ्नै उज्ज्वल आलोकमा उत्तिकै प्रदीप्त भइरहे । त्यसो त, गोपाल योञ्जनसित भेट हुनुभन्दा पहिल्यै आफ्नै आकर्षक संगीत रचनाहरू रेडियो नेपालमा गाएर विशिष्ट गायन कौशल चिनाइसकेका थिए नारायणगोपालले ।", "मीत जोडी छुट्टिएपछि पनि उनीहरूलाई कतिपय चलचित्रका निम्ति भने सहकार्य गर्न आवश्यक परेको थियो । ‘कान्छी’ फिल्मका निम्ति अरुणा लामासँग गाए युगल गीत– ‘हिमालसरि म अग्लिरहेछु...’ अनि ‘छोरीको जन्म हारेको कर्म... ।’ एकल गीत गोपाल योञ्जनको संगीत निर्देशनमा । अघिल्लो गीत नेपाली संगीतमा एक उपल्लो तहको युगल गीत हो भने पछिल्लो गीतको प्रसंगमा भने एउटा किस्सा नै छ : निकै जटिल किसिमको यो गीतको स्वरलिपि पठाइदिएछन् गोपाल योञ्जनले नारायणगोपाललाई । एकैपल्ट पनि रिहर्सल गर्न नगएका गायक एकैचोटि रेकर्डिङ गर्ने दिनमा स्टुडियो पुगेछन् ।", "‘एकपल्ट रिहर्सल गर्नुपर्ला कि मीतज्यू,’ सुझाव विनम्र संगीतकारको । ‘पर्दैन । रेकर्ड गरौं न सोझै,’ उत्तर, ती स्वाभिमानी र हठी गायकको, अडिग आत्मविश्वाससाथ । अन्तिम सुर रेकर्डिङ भइसकेपछि गोपाल योञ्जन अवाक बनेका थिए मीतज्यूले स्वरलिपिकै भरमा त्यस्तो अविजेय गायन कौशल प्रदर्शन गरेको देखेर । त्यसरी भएको थियो अरे त्यस गीतको रेकर्डिङ । (यो त्यसकालको कुरा हो, जुन समय रेकर्डिङ प्रविधिमा आजको जस्तो मल्टी–ट्र्याक सिस्टम आएको थिएन । मञ्चमा समग्र वाद्यवादकहरूसहित लाइभ प्रोग्राम प्रस्तुत गरेजस्तो हुन्थ्यो रेकर्डिङ ।) यस सन्दर्भमा नारायणगोपालको त्यो रेकर्डिङ पनि दन्त्यकथा नै छ एक । ‘बदलिँदो आकाश’ फिल्मको गीत ‘जन्मिनुपर्छ हरेक मानिस लिएर नौलो आस...’ नै गोपाल योञ्जन प्लस नारायणगोपाल जोडीको अन्तिम सहकार्य हो भन्छन् प्रकाश सायमी ।", "पछिल्लोपल्ट सांगीतिक कार्यक्रम लिई नारायणगोपाल दार्जिलिङ आएका थिए दिव्य खालिङ र प्रकाश श्रेष्ठसित । मीतज्यू नाइट भएको दस वर्षपछि हो सायद । ", "(सम्भवतः यही नै उनको अन्तिम दार्जिलिङ भ्रमण थियो ।) तत्कालीन भानु भवनमा आयोजित त्यस कार्यक्रममा स्वभावतः उनले दिव्य खालिङका रचनाहरू नै धेरै गाएका थिए– ‘विपना नभई बाँचिदिने मभित्रका प्यारा सपना’, ‘मायाको आधारमा’, ‘म त लालीगुराँस’, ‘तिमी जुन रहरले’ इत्यादि । केही आफ्नै संगीत–रचना पनि सुनाएका थिए । तीमध्ये एउटा थियो– ‘माया गर्नेको चोखो माया पनि देखियो ।’ भूमिकामा उनले भनेका थिए– कवि कालीप्रसाद रिजालको त्यो गीतलाई उनले केही समयअघि मात्र संगीतबद्ध गरी पहिलोपल्ट त्यहाँ प्रस्तुत गरिरहेका थिए । गीतको स्थायी पश्चिमे लोकभाकाको शैलीमा अनि अन्तरा सुगम संगीतकै शैलीमा रहेको त्यो गीत हामीले पहिलोपल्ट त्यहाँ त्यसरी सुन्न पाएका थियौं । पछि, नारायणगोपालको नश्वररूप नरहेपछि रामकृष्ण ढकालले त्यस गीतलाई निकै लोकप्रिय तुल्याए । ", "उच्च सांगीतिक सिर्जन–प्रतिभा भएकैले उनलाई कुनै संगीतकारमाथि निर्भरित रहनुपर्ने विवशता थिएन । बरु संगीतकारहरू अर्थात् सबैजसो नेपाली संगीतकारहरू चाहन्थे– उनीहरूका रचना नारायणगोपालले गाइदिऊन् । उनी थिए– संगीत रचना–सौन्दर्यको अतीव संवेदनशील पारखी । कुनै रचनाले स्पर्शित भए एकदम अचर्चित संगीतकारको सिर्जना पनि उनले आफ्नो कण्ठले उचालेर चर्चामा चुल्याइदिन्थे । संगीत रचनाको प्रसंगमा कतिपल्ट कतिपय संगीतकार उनीद्वारा निर्देशित हुनुपर्थ्यो भन्ने कुरा पनि उस्तो अविदित होइन । ", "दिव्य खालिङपछि अर्थात् ब्लु नोट्स एल्बमपछि त्यसताकाका युवा संगीतकार दीपक जंगमसँग भएको सहकार्यबाट सिर्जित भयो गीतियात्रा (भाग– १) जसका प्रत्येक गीतले नै श्रोताहरू गज्जबले समातिए । आज पनि ती गीत लोकप्रियताको ग्राफमा उक्लिएकै बिन्दुमा अडिएका छन् । त्यस समूहको पहिलो गीत ‘एउटा मान्छेको मायाले कति फरक पर्दछ’ ले त झनै शब्द–संगीत–गायन तीनै पक्षको उच्च संयोजनले अत्यन्त उच्च वैशिष्ट्यको शिखर उक्लेको छ ।", "गोपाल योञ्जनसँग सिर्जन कार्य भइरहेको समयको एक गीत– ‘मलाई माफ गरिदेऊ’, ब्लु नोट्समा रहेको उनको आफ्नै संगीत–सिर्जन ‘मलाई नसोध कहाँ दुख्छ घाउ’ अनि गीतियात्राको ‘केही मीठो बात गर...’ यी गीतहरू नारायणगोपालले गाएकाहरूमध्ये बेग्लै धारका गीत हुन् । ‘मलाई माफ गरिदेऊ...’ गोपाल योञ्जनको समग्र संगीत सिर्जनहरूमध्ये नै पनि एक नितान्त बेग्लै सांगीतिक प्याटर्नको गीत छ ।", "सुगम संगीत नै, तर एकदमै पृथक् सिर्जन र गायन छ– ‘कहिलेकाहीँ म हाँस्छु... धेरैबेर हाँस्छु ।’ नितान्त छुट्टै परिपाटीको यो गीत नारायणगोपालको एक गम्भीर अनि विशिष्ट गायन–सिर्जन हो । आधुनिक सुगम संगीत मात्र गाएनन् उनले तर उत्तिकै प्रभावकारी स्वरमाधुर्यमा लोकगीत, अर्धशास्त्रीय अनि पाश्चात्य शैलीका गीतहरू पनि गाएर आफ्नो बहुआयामी गायकीको अविस्मरणीय प्रभाव छोडिराखे । धर्मराज थापाको ‘सुन मेरो नीरमाया’ जब नारायणगोपालको स्वरतरंगमा लहरियो, त्यो गीत अर्कै बन्यो । माधव घिमिरेको ‘मालती मंगले’ गीतिनाटक अम्बर गुरुङको संगीत रचनामा नारायणगोपालको स्वरले छपछप भिजेर आँखै रसाउने मार्मिकतापूर्ण बनेको छ । त्यसलाई अरू स्वरले नारायणगोपालकै मार्मिकता दिन सक्थ्यो–सक्थेन, यसै भन्न सकिन्न ।", "कथा नै छ ‘मालती–मंगले’ को संगीत र गायन प्रसंगमा पनि । कवि माधव घिमिरेले आफ्नो गीतिनाटकका निम्ति अम्बर गुरुङलाई संगीतको जिम्मा लगाइसकेपछि मूल पात्रका निम्ति मुख्य घिमिरे स्वयंले गायक चुनेछन्– नारायणगोपाल । गायकको सम्बन्ध संगीतकार गुरुङसित सुमधुर नरहेकाले गायकलाई राजी गराउने काम कविजीले नै लिएछन् । त्यसपछि उताको कुरा त इतिहास भइसकेको छ ।", "संख्यात्मक हिसाबले धेरै गीत गाएनन् नारायणगोपालले । मदन पुरस्कार गुठीद्वारा सम्मानित भएको अवसरमा लिइएको एक अन्तर्वार्तामा भनेका थिए उनले, ‘मैले धेरै गीत गाएको छैन । दुई–तीन सय होलान् । ओपेरा, गीतिनाटकहरूमा गाएको जोड्दा चार सय जति पुग्लान् ।’ तर, प्रकाश सायमी भन्छन्, ‘नारायणगोपालका रेकर्ड गरिएका जम्माजम्मी गीत १३७ वटा हुन् । तीबाहेक चार वटा नेवारी गीत गाएका छन् ।’ व्यावसायिकताले नै मात्र बाँधिएर गाएनन् उनले । जे–जति गाए, कलाको अन्तरदृष्टिले आलोकित भएर तथा अन्तरतहको गहरबाट स्पन्दित भएरै गाए । थोरै गीत गाएर प्रसिद्धिको सगरमाथा उक्लने गायक नेपाली संगीतमा नारायणगोपाल नै हुन् । गीत आफैंले लेखेनन् तर आफूलाई चित्त नपरेको गीत कहिल्यै गाएनन् ।", "असाध्यै माधुर्यपूर्ण उनको स्वर एकदमै नैसर्गिक लचकताले त्यो अझ बढी स्वाभाविक ढंगमा आभूषित भएको अनुभूत हुन्थ्यो । त्यसमाथि थप उनको गायकीको शैल्पिक सौन्दर्य ! उनका स्वर अनि गायकीका ती सूक्ष्म गुणहरू अनुकरणीय (अनुकरणातीत) छन् । व्यवहार अनुकरण हुन सक्छ तर स्वभाव अनुकृत हुँदैन । आज उनका गीतहरू अरू धेरै स्वरमा सुनिन्छन्– गायनका अनेक टेक्निकले सिँगार्न खोजिएका अनि स्वर पनि उस्तै मीठो, श्रुतिमधुर । तर, नारायणगोपालको गायकीभित्रको त्यो ढुकढुकी, त्यो प्राण अनि अन्तरतहको कुन कुनाबाट उठिआएको त्यो तातो उच्छवासचाहिँ उही नारायणगोपालमै मात्र पाइने तत्त्व हुन् । यस्ता अद्वितीय गवैया फेरि हामीमाझ आउन अझ कति युग पर्खिनुपर्ला !", "मिथकजस्तै बनिसकेको नारायणगोपालको प्रेमकथालाई एक गीतिनाटकमा जीवन्त बुनिएको छ । दार्जिलिङका प्रख्यात समकालीन गीतकार पुरण गिरीको उर्वर कल्पनामा फुलेको गीतिनाटक ‘मर्मको मिठास’ (ई. २०२२) मा अत्यन्त मार्मिकतापूर्वक पुनर्जीवित भई उठेको देख्न सकिन्छ नारायणगोपाल र उनकी ‘बेबी’ को प्रेमको उहापोह । ", "जीवित छँदै लेजन्ड बनिसकेका अप्रतिम गायक नारायणगोपाल एक यथार्थ मिथक थिए/एक मिथकीय यथार्थ थिए ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/ped/narayan-gopal-legend-02122023050737-1000x0.jpg&w=1000&h=0", "author": "मनप्रसाद सुब्बा", "author_link": "https://ekantipur.com/author/author-ManPrasadSubba-8oc5I", "published_date": "मंसिर १६, २०८०"},
{"link": "https://ekantipur.com/koseli/2023/12/09/temple-inside-sissy-45-07.html", "title": "सिसीभित्र मन्दिर", "summary": "सिसीभित्रका मन्दिरहरू, चैत्य, घर देखेर निकै बेर घोरिन्छन् मान्छे । सिसी–कलाका कलाकार हुन्– ठेचोका राजीव महर्जन । उनले हालसम्म ५० वटाभन्दा बढी सिसीभित्र कला सिर्जेका छन् । ", "paragraphs": ["बोतलभित्र उनले चैत्य, कृष्ण मन्दिर, पाँचतले मन्दिर, बज्रबाराही, धरहरा, रानीपोखरी, सिंहदरबार, राजदरबार, पशुपतिनाथ, जनकी मन्दिर, काष्ठमण्डप, तलेजु भवानीका आकृति बनाएका छन् । सिसीभित्रको त्यो कला जीवन्त देखिन्छ । सिसीभित्र उनले बनाएको स्वयम्भू चैत्यलाई टेबुल ल्याम्पका रूपमा पनि प्रयोग गर्न मिल्छ । भन्छन्, ‘बोटलभित्र आकृति मात्रै छ भने त्यो शो पिस मात्रै भयो । ल्याम्पमा जोडेपछि टु इन वान बन्यो । यसले बत्तीको पनि काम गर्ने भयो ।’ ", "बोटल–आर्टबाट खासै कमाइ छैन, तर उनी खुसी छन् । पाटन कुलिमटोलमा सानो आर्ट ग्यालरी पनि खोलेका छन् उनले । भन्छन्, ‘कोभिडअघिसम्म अर्डरहरू आइरहन्थे । अहिले खासै छैन । साताअघि एक ग्राहकले मत्स्येन्द्रनाथको मूर्ति अर्डर गर्नुभएको थियो ।’ सिसीभित्र कला भर्न मेहनत र प्रशस्त समय लाग्छ, एउटा बोटल–आर्ट गर्न कम्तीमा १५ देखि २० दिनसम्म ! साइज अनुसार कलाको मूल्य तोक्छन् उनी– एक हजारदेखि २५–३० हजार रुपैयाँसम्म । ललितकला क्याम्पसबाट फाइन आर्टमा बीए गरेका महर्जनले बोटल आर्ट गर्न थालेको १० वर्ष भयो । ", "कसरी बन्छ सिसीभित्रको कला ? सुरुमा सिसीको नाँपचाँच गरिन्छ र अट्ने वस्तुको अनुमान ! वस्तुको डिजाइन तयार पारिन्छ र त्यसलाई स–सानो टुक्रामा विभाजन गरिन्छ । चिम्टाको सहायताले त्यो वस्तुलाई सिसीभित्र पठाइन्छ । गमले बेसदेखि नै जोड्दै लगिन्छ । यसरी एउटा कला तयार हुन्छ । ", "उनी अब सिसीभित्र नेवारी चोक, चोकको मन्दिर, इनार र परम्परागत घरहरू बनाउने सोचमा छन् । उनका यी बोटल–आर्ट उपहारका रूपमा चीन, थाइल्यान्ड, अमेरिका, जापान, स्पेन, जर्मनी, बंगलादेश, भारत, कोरियासम्म पुगेका छन् । ", " "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/sisama-mandir-09122023055755-1000x0.jpg&w=1000&h=0", "author": "प्रशान्त माली", "author_link": "https://ekantipur.com/author/author-11792", "published_date": "मंसिर २३, २०८०"},
{"link": "https://ekantipur.com/koseli/2023/12/09/left-hand-salute-41-24.html", "title": "देब्रे हातको सलाम !", "summary": "कमरेड !", "paragraphs": [], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/geeluko-kavita-09122023054111-1000x0.jpg&w=1000&h=0", "author": "गीलु रातोस", "author_link": "https://ekantipur.com/author/author-GeeluRatosh-6UhET", "published_date": "मंसिर २३, २०८०"},
{"link": "https://ekantipur.com/koseli/2023/12/02/bagdi-unique-music-conference-47-33.html", "title": "बगडी : अद्वितीय संगीत सम्मेलन", "summary": "श्री ३ रणेद्दीपको हत्या भएपछि जंगबहादुरका भाइ धीरशमशेरका जेठा छोरा वीरशमशेर नेपालको प्रधानमन्त्री भए, जो आफ्नो जीवनको युवावस्थाबाटै संगीतका विशेष सौखिन थिए । जंगबहादुरको प्रधानमन्त्रीत्वकालमा उनी कोलकातामा वाणिज्यदूत (वकिल) का रूपमा खटिएका थिए, जसको थोरै मात्र काम हुने र अत्यधिक समय फुर्सदिलो हुने कारण उनी संगीत रसस्वादनका लागि बराबर बाइजी तथा कस्वीहरूकहाँ जाने गर्थे ।", "paragraphs": ["यस्तै पृष्ठभूमिकै कारण वीरशमशेरले आफू प्रधानमन्त्री भएपछि नेपाल दरबारमा हिन्दुस्तानी संगीतज्ञहरूलाई विशेष प्रश्रय दिएका थिए भन्ने इतिहासकारको मान्यता छ । ", "नेपालको इतिहाससम्बन्धी अधिकतर सबै लेख वा ग्रन्थमा वीरशमशेरको राज्यकाललाई संगीतकलाको स्वर्णयुग भनेर उल्लेख गरिएको पाइन्छ । इतिहासकार सूर्यविक्रम ज्ञवालीले वीरशमशेरले आफ्नो दरबारमा उत्तरी भारतका अनेक उस्तादलाई आश्रय दिएपछि नेपालमा हिन्दुस्तानी संगीतका गजल, खेमटा, ठुमरी, टप्पा, दादरा, होरी, कजरीजस्ता गीतका शैली अत्यन्तै लोकप्रिय भएका थिए भन्ने उल्लेख गरेका छन् । त्यसैगरी, अर्का भारतीय विद्वान् दिलीपचन्द्र मुखोपाध्यायले उनलाई संगीतज्ञहरूलाई अत्यन्तै उच्च सम्मान दिने बादशाह अकबर समानका शासक र सांगीतिक गतिविधिका सन्दर्भमा लखनऊका नबाब बाजिद अली शाहभन्दा पनि माथिका भनेर तारिफ गरेको पाइन्छ । ", "वीरशमशेर संगीतप्रेमी भएका र उनको दरबारमा पश्चिमी र भारतीय दुवै संगीतको राम्रो संरक्षण भएको थियो भन्ने विचार लर्ड रोबर्ट्सलाई उद्धृत गर्दै इतिहासकार पर्सिभल ल्यान्डनले पनि उल्लेख गरेका छन् । उनले श्री ३ महाराजा वीरशमशेर असाध्यै संगीतप्रेमी भएको, जसको दरबारमा अंग्रेज ब्यान्डमास्टरबाट तालिम प्राप्त धेरै दक्ष ब्यान्ड थिए भन्ने उल्लेख गरेका छन् । साथै उनी भारतीय संगीतका पनि अत्यन्तै प्रेमी थिए भन्ने तथ्यलाई वीरशमशेरले आयोजना गरेको बगडी संगीत सम्मेलनबारे सन् १९०० को फेब्रुअरी ७ को अमृतबजार पत्रिकामा प्रकाशित प्रतिवेदनबाट प्रमाणित हुने हुँदा त्यो पढ्नका लागि समेत पाठकहरूलाई आग्रह गरेका छन् । ", "प्रधानमन्त्री वीरशमशेरले विसं १९५६ पुस–माघमा शास्त्रीय संगीतको यस्तो एउटा अविस्मरणीय विशिष्ट प्रकृतिको सम्मेलन आयोजना गरेका थिए, जुन इतिहासमा बगडीको जल्सा नामबाट प्रख्यात छ । उनी पूर्वीय संगीतका अत्यन्तै पारखी थिए, जसले नेपाल तथा भारतका अत्यन्तै चर्चित संगीतज्ञको जमघट गराई सांगीतिक गोष्ठी आयोजना गरेका थिए । श्री ३ वीरकै दरबारी संगीतज्ञ ताज खानको संयोजकत्वमा आयोजित यो सम्मेलनमा भारतका विख्यात कलाकारहरूले समेत सहभागिता जनाएका थिए । सम्मेलनको अवधि, सहभागीहरूको स्तर तथा सम्मेलनमा खर्चिएको रकमका आधारमा त्यो सम्मेलन नेपाली संगीतको इतिहासमा अद्वितीय देखिन्छ । यसले वीरशमशेरलाई ऐतिहासिक रूपमै संगीतको वास्तविक संरक्षक भएको कुरा प्रमाणित गरिदिएको छ । ", "उल्लिखित सम्मेलनबाट विशेष लाभान्वित भएका भारतीय संगीतज्ञ तथा त्यसका प्रशंसकले आयोजक वीरशमशेरको ज्यादै प्रशंसा गरेको पाइन्छ । बगडी सम्मेलनका सम्बन्धमा भारतको कोलकाताबाट प्रकाशन हुने पत्रिका अमृत बजारको फेब्रुअरी ७ सन् १९०० को अंक (३३) मा प्रकाशित सम्पादकका नाममा एक प्रत्यक्षदर्शीको नामबाट पठाइएको एउटा पत्रमा सो सम्मेलनको मुक्तकण्ठले तारिफ गरिएको पाइन्छ । तत्कालीन भारतमा अबधका नबाब वाजिद अली शाहको पतनपछि शास्त्रीय संगीतको संरक्षकको अभाव भएको परिप्रेक्ष्यमा भएको सम्मेलन अत्यन्तै महत्त्वपूर्ण भएको हुँदा आयोजक वीरशमशेरलाई सारा संगीतज्ञका तर्फबाट बधाई दिँदै भारतका राजा रजौटाहरूले पनि त्यसको अनुकरण गर्नुपर्ने आशय उक्त पत्रमा व्यक्त गरिएको छ । ", "बगडी संगीत सम्मेलनमा नेपाल तथा भारतका प्रसिद्ध संगीतज्ञलाई भाग लिन निमन्त्रणा पठाइएको थियो, जसमा दक्षिण भारतबाट सामगान गर्ने पण्डितहरूसमेत आएका थिए । सम्मेलनस्थलमा मुस्लिम धर्मावलम्बीहरू भएका कारण उनीहरूले वीरशमशेरलगायत श्रोतालाई सम्मेलनस्थलभन्दा बाहिर जंगलमा गई आफ्नो प्रस्तुति दिएका थिए । यो सम्मेलनमा सहभागी कलाकारहरूको संख्या पुरुषोत्तमशमशेरले ६९, ‘अमृत बजार’ पत्रिकाले १९ र दिलीप मुखोपाध्यायले १५ तथा अन्य विभिन्न स्रोतमा फरकफरक ढंगबाट उल्लेख भएको पाइन्छ । तथापि नेपाल तथा भारतबाट प्रकाशित विभिन्न लेख, पत्रिका, पुस्तक, संगीतज्ञहरूको जीवनीका साथै विद्वान् तथा कलाकारहरूको अन्तर्वार्ताहरूको विश्लेषणका आधारमा सम्मेलनमा थुप्रै संगीतज्ञको सहभागिता रहेको देखिन्छ । ", "सम्मेलनमा भएको सम्पूर्ण खर्चबारे कुनै त्यस्तो आधिकारिक स्रोत प्राप्त हुन सकेको छैन । तथापि यो सम्मेलनमा वीरशमशेरले दिल खोलेर लाखौं रुपैयाँ खर्च गरेका थिए भन्ने जानकारी विभिन्न स्रोतको अध्ययनबाट ज्ञात हुन्छ । यो सम्मेलनमा सहभागी कलाकारहरूको श्रेणी हेरी न्यूनतम तीन सय र अधिकतम तीन हजार रुपैयाँ नगद इनाम र पुरस्कार गरी झन्डै ६० हजार खर्च गरिएको पनि उल्लेख पाइन्छ । सम्मेलनमा हैदर खानलाई ‘संगीतरत्न’ को उपाधि, ग्वालियरका संगीतज्ञ रहमत खानलाई सर्वोत्कृष्ट कलाकार ठहर गरिएको तथा सरोदवादक न्यामतुल्लाह खानसँग गरेको उत्कृष्ट संगीतबाट अत्यन्तै खुसी भई महाराजाले तबलावादक भैरव सहायलाई नगदका साथै बन्दुक र तरबार पनि उपहार दिएका थिए भन्ने पाइन्छ । ", "यो संगीत सम्मेलन भएको स्थानका सम्बन्धमा कसैले उत्तर–पश्चिम रेलवेको मोतीहारी जिल्लाको चम्पारन भन्ने स्टेसनबाट १५ माइल दूरीमा रामवनको नजिकै बनगढी भन्ने स्थानमा भएको मानेका छन् भने कसैले वीरगन्ज नजिक नारायणी अञ्चलको बनगढी र कसैले बगडी उपत्यका भनेर उल्लेख गरेका छन् । ठाउँको नाम जेजस्तो भए तापनि यो तराई क्षेत्रमा भएको भन्ने पक्का छ । यत्रो विशेष संगीत सम्मेलन राजधानी काठमाडौंमा नभएर किन तराईमा भएको होला भन्ने सम्बन्धमा पनि धेरैको जिज्ञासा पाइन्छ । सम्भवतः हिउँदको समयमा काठमाडौंको मौसम अत्यन्तै जाडो हुने र यो समयमा राणाहरू पनि सिकारका लागि तराई जाने परम्परा रहेको हुँदा आफूहरू तथा भारतबाट आएका संगीतज्ञहरूको सुविधालाई ख्याल गरी सम्मेलन आयोजना तराईमा भएको विद्वान्हरूको अनुमान छ ।", "बगडी सम्मेलनको अवधि र तिथिमितिका सम्बन्धमा पनि विभिन्न मत पाइन्छन् । कसैले यो सम्मेलन सन् १९०० को जनवरी (विसं १९५६ को पुस–माघ) मा रात र दिन गरी आठ दिन, कसैले पाँच दिन कसैले एक महिना चलेको थियो भन्ने उल्लेख गरेका छन् । सम्मेलनका आयोजक प्रधानमन्त्री वीरशमशेरका नाति धनशमशेरले आफू सानै भए पनि बाजेसँगै रही हेर्न पाएको यो सम्मेलन विसं १९५६ मा भएको उल्लेख गरेका छन् । त्यसैगरी ‘संगीत’ पत्रिकाको घराना विशेषांकमा छापिएको सम्मेलनको फोटोमा यसको मिति ई. १८८० (विसं १९३७) भएको उल्लेख छ, जुन समयमा नेपालमा रणोद्दीप प्रधानमन्त्री भएको हुँदा यो मतसँग सहमत हुने कुनै आधार पाइँदैन । ", "नेपाली इतिहासमा सम्मेलनको मिति विसं १९५६ को पुस र माघ भएकामा कुनै मतान्तर छैन । तर, भारतबाट प्रकाशित पत्रपत्रिका तथा पुस्तकमा सम्मेलनको मितिमा कतै ई. १८९९ तथा कतै ई. १९०० भन्ने उल्लेख भएका कारण दुविधा उत्पन्न हुन गएको देखिन्छ । सम्मेलन एक महिना चलेको भन्ने मतलाई मान्दै यो सम्मेलन विसं १९५६ को पुसबाट सुरु भई माघमा अन्त्य भएको हुँदा अंग्रेजी पात्रोअनुसार ई. १८९९ को अन्त्य तथा ई. १९०० को प्रारम्भिक महिनामा भएको मान्न सकिन्छ । श्री ३ वीरशमशेरको संरक्षकत्वमा भारत तथा नेपालका प्रसिद्ध कलाकारहरूको जमघट गराई भएको सम्मेलनलाई नेपालको संगीतको इतिहासमा मात्र नभई भारतीय पत्रपत्रिका, लेख, जीवनी, ग्रन्थहरूमा पनि विशेष तथा अविस्मरणीय मानिएको छ । ", "यो सम्मेलनको उद्देश्य सामवेदको मर्मज्ञको खोजी गर्ने र गैरहिन्दुको हातमा परिसकेको सामवेदीय परम्पराको संगीत विद्यालाई पुनः आफ्नो हातमा लिनु पनि थियो भन्ने केही विद्वान्को मत छ । यो सम्मेलनमा दिनभर प्राचीन संगीतका अनेकौं ग्रन्थका साथै शास्त्रका विविध पक्षमा चर्चा हुन्थ्यो भने रातभर सांगीतिक कार्यक्रम आयोजना हुन्थ्यो । सम्मेलनले भारतीय संगीतको राग तथा थाट पद्धतिमा भएका कतिपय विषयमा आलोचना गर्दै सर्वसम्मतिले रागरीतिको मेल बन्धनको प्रयास गर्दै वर्तमान रागहरूलाई कल्याण, भैरव, बिलावल, तोडी, सारंग, कान्हणा, मल्लार, कोष, साख तथा श्री गरी १० भागमा वर्गीकरण गरेका थिए । ", "सम्मेलनमा आएका सबै विचारलाई समन्वय गरी शास्त्रीय संगीतको एउटा ग्रन्थ तयार गर्ने लक्ष्य राखिएको र त्यसको सम्पूर्ण प्रतिवेदन तयार पार्ने जिम्मेवारी श्री ३ वीरशमशेरले त्यस कालका प्रसिद्ध विद्वान् पं. वीरेन्द्रकेशरी अर्ज्याललाई दिएका थिए । उनले प्रतिवेदन तयार पारेर बुझाएका पनि थिए । तर, यो प्रकाशन हुनुअघि नै वीरशमशेरको असामयिक निधन भएपछि यो जनसमक्ष आउन सकेन ।", "यस्तो ऐतिहासिक महत्त्व बोकेको प्रतिवेदन खोजी गर्ने क्रममा यो प्रतिवेदन वीरशमशेरका सन्तानहरूमध्ये दामोदरशमशेरसँग रहेको जानकारी प्राप्त भयो । तर, हेर्न पाइएन । यो प्रतिवेदनको ऐतिहासिक महत्त्वका सम्बन्धमा विभिन्न माध्यमबाट बोध गराउने धेरै लामो प्रयासपछि प्रतिवेदन आफूहरूसँग कुनै समयमा भएको तर अहिले त्यो कहाँ छ भन्ने विषयमा आफूहरू पनि अनभिज्ञ भएको भन्ने अनुत्तरदायी जवाफ प्राप्त भयो । नेपाली शास्त्रीय संगीतको इतिहासलाई नै प्रभाव पार्न सक्ने अनुमान गरिएको त्यस्तो महत्त्वपूर्ण दस्ताबेज नभेटिँदा नेपाली संगीतको इतिहासको एउटा पाटो नै ओझेलमा पर्न गयो । ", "बगडी सम्मेलनलाई स्वदेशी तथा विदेशी संगीतप्रेमी तथा कलाकारले ज्यादै महत्त्व दिएका छन् । अद्यापि भारतका कतिपय कलाकार नेपालका महाराजाले गरेको संगीत सम्मेलनमा मेरा बुबा, काका, बाजे, गुरु, उस्ताद आदिले पनि भाग लिएको र यति उपहार पाएको भन्ने कुराहरू सगौरव व्यक्त गर्ने गर्छन् । तर, सम्मेलनसम्बन्धी यथार्थ प्रतिवेदन नपाइएकाले उक्त घटनाको उपलब्धि र महत्त्वबारे जति विश्लेषण गर्नुपर्ने हो, त्यति हुन सकेको छैन ।", "प्राप्त प्रमाणबाट बगडी सम्मेलनको घटना सिद्ध भएको भए पनि सम्मेलनको प्रतिवेदन हालसम्म नपाइनुलाई रहस्यमय मानिएको छ । इतिहासमा कहिल्यै नभएको त्यत्रो विशाल सम्मेलन नेपालमा हुनु र त्यो सम्मेलनले शास्त्रीय संगीतको वर्तमान पद्धतिलाई नै चुनौती दिएका कारण शास्त्रीय संगीतलाई आफ्नो मात्र पेवा ठान्ने कतिपय राष्ट्र र त्यसका विद्वान्लाई चोट पुगेको हुन सक्छ । त्यही कारणले पनि त्यो प्रतिवेदन गायब भएको हुन सक्ने पनि कतिपय विद्वान्को अनुमान छ ।", "तत्कालीन समयमा नेपालमा पुण्य आर्जन गर्ने उद्देश्यले धार्मिक अवसरमा वा खुसीयाली प्रकट गर्न मानिसलाई तौली सो बराबरको सिक्का दान गर्ने प्रचलन रहेको पाइन्छ । सोही प्रचलनअनुसार सम्मेलनमा उत्कृष्ट ठहरिएका उस्ताद रहमत खानसँग अत्यन्तै खुसी भई वीरशमशेरले उनलाई सुनका सिक्काले तौलेर मोतीका मालाका साथै अन्य विशेष उपहार प्रदान गरेका थिए ।", "त्यति बेलाको एउटा सिक्काको तौल लगभग २० ग्रामको मान्दा पनि उनलाई प्रदान गरिएको ३ हजार सिक्काको तौल ६० हजार ग्राम अर्थात् ६० किलो हुने जुन एउटा सामान्य व्यक्तिको तौल हुन सक्ने हुँदा सुनको सिक्काले तौलिएको यो प्रसंगलाई सजिलै पत्याउन सकिन्छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/ped/nepali-sangeet-darbar-02122023050742-1000x0.jpg&w=1000&h=0", "author": "ध्रुवेशचन्द्र रेग्मी", "author_link": "https://ekantipur.com/author/author-12193", "published_date": "मंसिर १६, २०८०"},
{"link": "https://ekantipur.com/koseli/2023/12/02/hi-rajmati-49-32.html", "title": "हाय राजमती !", "summary": "काठमाडौँ — राजमती कुमति", "paragraphs": ["संगीत यदि कालजयी हुन्छ भन्ने मान्ने हो भने त्यो मान्यता ‘राजमती’ गीतलाई जति अरूका लागि सायद उपयुक्त हुँदैन । नेपालमा, नेपालमा मात्रै होइन विश्वमै के त्यस्तो कुनै गीत होला, जो गएको दुई सय वर्षदेखि आजको मितिसम्मै उत्तिकै जोस, जाँगर र रसका साथ लगातार गाइने गरिन्छ ?", "‘राजमती’ नेपालभाषामा लेखिएको गीत हो, तर नेपालका अन्य समुदायबीच पनि यो उत्तिकै लोकप्रिय छ । लोकप्रिय नभए परिचित त अवश्यै छ । नेपालभाषामा अत्यन्तै लोकप्रिय यो गीत कहिले लेखियो ? थाहा छैन । कसले लेख्यो ? त्यो त झनै थाहा छैन । यसको लिखित प्रति आजसम्मै भेटिएको छैन । लोकमा जसले पनि गाउन मिल्ने एक सजिलो लोकगीतका रूपमा यो अस्तित्वमा छ । यो कुनै अभिलेख वा पुस्तकमा होइन, मानिसको जिब्रोमा दस्ताबेजीकृत गीति–रचना हो ।", "सबैभन्दा अनौठो विषय त के भने एकताका ‘राजमती’ नेपालको राष्ट्रिय गानसमेत बनेको थियो भन्ने कथन पाइन्छ । वि.सं. १९०६ मा जब प्रधानमन्त्री जंगबहादुर राणा बेलायत भ्रमणमा गए, उनको सम्मानार्थ सलामी अर्पण गर्न त्यहाँ यही ‘राजमती’ गीतको धुनलाई राष्ट्र–गान भनी प्रस्तुत गरिएको थियो । बेलायत जाँदा जंगबहादुरले आफूलाई एक स्वतन्त्र राष्ट्रको सरकार प्रमुखका हैसियतमा सम्मान दिइनुपर्ने माग राखेका थिए, उनको मागलाई तत्कालीन ब्रिटिस सरकारले स्वीकार गरेको थियो । त्यसैले भारतको कलकत्तादेखि नै जंगबहादुरलाई स्वतन्त्र मुलुकको सरकार प्रमुखसरह सम्मान प्रदान गरिएको थियो । तसर्थ बेलायत (र, फ्रान्स पनि) पुग्दा उनलाई दुवै देशको राष्ट्र–गान बजाएर सम्मान गरिएको हुनुपर्छ ।", "तर, त्यतिबेलासम्म नेपालको राष्ट्र–गान ‘श्रीमान गम्भीर...’ बनिसकेको थिएन । यो राष्ट्र–गान त चक्रपाणि चालिसे (वि.सं. १९४०–२०१५) ले धेरैपछि मात्रै रचना गरेका थिए । त्यस्तो अवस्थामा बेलायतले नेपालको राष्ट्र–गान माग्दा नेपालबाट त्यतिबेला अत्यन्तै लोकप्रिय रहेको ‘राजमती कुमति..’ कै धुन पठाइएको हुन सक्छ भन्छन् लेखक भिक्टर प्रधान (‘राजमती लोकगीतबाट ध्वनित इतिहास र साहित्य’, कार्यपत्र) । त्यसैले अहिले केही नेपाली सामान्यज्ञान पुस्तकहरूमा नेपालको पहिलो राष्ट्र–गान भनेर राजमती गीत नै उल्लेख गरिएको छ । यदि जंगबहादुरको बेलायत यात्रामा यही गीतलाई राष्ट्र–गानका रूपमा बजाइएको हो भने ‘राजमती’ को आयु लगभग दुई सय वर्ष पुगिसकेको अनुमान सहजै लगाउन सकिन्छ । ", "काठमाडौं उपत्यकामा त्यस्ता धेरै लोकगीत प्रचलित छन्, जसको न लेखकको पता छ, न गायकको । जस्तो कि ‘सिलुम्ये’, ‘शितला माजु म्ये’, ‘जि वया ला लछि मदुनि म्ये’ (जसको आधारमा महाकवि लक्ष्मीप्रसाद देवकोटाले ‘मुनामदन’ रचना गरेका थिए) आदि आदि । यस्ता गीतहरू केवल गीत होइनन् ‘गीतिकथा (बाखंम्ये)’ कै रूपमा प्रचलित छन् । ती गीति–कथामा तत्कालीन समाजमा घटित कुनै घटनाको कारुणिक वर्णन गरिएको हुन्छ । प्राचीन नेपालभाषा काव्यका अन्वेषक डा. जनकलाल वैद्यका अनुसार, आफूले भोगेको कुनै घटना वा कालखण्डको वर्णन गरी गीति–कथा लेख्ने र त्यसलाई गाउँदै हिँड्ने नेवाः जातिको सिर्जनात्मक कर्म नै हो । ", "‘राजमती’ पनि मूलतः त्यस्तै एउटा गीतिकथा हो । यसमा जम्मा आठ श्लोक छन् । त्यो आठ श्लोकमा एउटा कथा उनिएको छ, राजमतीको कथा । कथा लेख्ने अज्ञात कविले राजमतीप्रति आफ्नो अथाह प्रेम दर्शाउँदै उनीसँग विवाह गर्ने र विवाह गर्न नपाए काशी जाने ‘घुर्की’ लगाएका छन् । गीतले कहेअनुसार, काठमाडौंको इतुम्बहालभित्र अवस्थित ताःननी भन्ने ठाउँमा राजमती बस्ने गर्छिन् । उनी अत्यन्तै सुन्दर एवं रूपवान छिन् । उनको आँखा बाला–बाला परेको छ, कपाल घुम्रिएको छ, मुहारमा दुईवटा कोठी पनि छन् । उनको सुन्दरता हेर्दा उनी सक्वमि (साँखुले) की छोरी हुन् कि जस्तो लाग्छ । उनी बिजकली नामक गहना लगाउने गर्छिन् । तर, दुर्भाग्य ! एक चण्डाल लमीका कारण जबर्जस्ती उनको बिहे गराइयो । बिहे पनि यस्तो घरमा भयो, जहाँ एउटा सँझ्यालसम्म छैन । बिहे भए पनि आफ्नो बैंस छँदै लोग्नेको मृत्यु भयो । राजमतीको जन्म धिक्कार भएछ !", "गीतको पूर्ण वर्णन सुनिसकेपछि थाहा पाउन सकिन्छ, यो राजमतीको दुःखान्त वर्णित गीतिकथा हो । यसमा तत्कालीन काठमाडौंली समाजमा प्रचलित सामाजिक, सांस्कृतिक रूपरेखाको चित्रण पाइन्छ । गीतमा केही विशिष्ट स्थानको नाम दिइएको छ । घरमा सँझ्याल हुनु र नहुनुको भेद खुट्याइएको छ । केही विशिष्ट गहनाको वर्णन गरिएको छ । अतः गीतले कथा मात्रै होइन, इतिहास पनि बोलिरहेको छ ।", "तत्कालीन समाजमा २ सय वर्षअघि नै यो गीत लोकप्रिय भइसकेको भए पनि यसलाई पहिलो पटक रेकर्ड गरी सुरक्षित गर्ने काम भने आदिगायक उस्ताद सेतुराम श्रेष्ठले गरेका थिए । वि.सं. १९४८ मा असन भोटाहिटीमा जन्मिएका सेतुराम श्रेष्ठ तत्कालीन काठमाडौंली समाजका नामुद गायक, संगीतकार एवं कुशल वाद्यवादक थिए । उनले उबेलै भारतको कलकत्ता गई नेपाली र नेपालभाषाका १४ वटा गीतहरू आफैँले गाएर ग्रामोफोन डिस्कमा रेकर्ड गराएका थिए । नेपालका कुनै पनि गीतहरू ग्रामोफोन डिस्कमा रेकर्ड भएको पहिलो घटना यही हो । उनले रेकर्ड गरेका १४ गीतमध्ये एउटा राजमतीको गीत पनि थियो । त्यसैले राजमतीलाई आजभन्दा सय वर्षअघि नै ग्रामोफोन डिस्कमा रेकर्ड भई इतिहास रच्न सफल गीतका रूपमा पनि लिन सकिन्छ । ", "पछिल्लो समय भने यसलाई प्रेमध्वज प्रधानको सुमधुर स्वरमा पुनः रेकर्ड गरिएको छ । सेतुराम र प्रेमध्वजले गाएको गीतको लय उही भए पनि यसको सुर र तालमा भने थोरै फरक देखिन्छ । गीतमा प्रयुक्त भाषा र शब्द दुई सय वर्षअघिको जस्तो देखिँदैन, नयाँ शब्दहरू मिसाइएका छन् । सय वर्षअघिको नेपालभाषा–काव्य संकलन गरेका अन्वेषक भूषणप्रसाद श्रेष्ठका अनुसार, राजमती जुन–जुन कालखण्डका गायकहरूले गाए, त्यही त्यही कालखण्डमा प्रचलित भाषा र शब्दहरू यसमा थपिएको वा फेरिएको छ । लेखनमा होइन, गायनमा बाँचेको गीत भएकाले यसमा यो परिवर्तन आउनु स्वाभाविक पनि हो ।", "गीतबारे यति भनिसकेपछि अब प्रश्न उठ्छ– गीतमा बखान गरिएकी सुन्दरी रूपवती राजमती साँच्चै अस्तित्वमै थिइन् ? वा उनी कुनै अज्ञात कविको काल्पनिक पात्र मात्रै हुन् ? यो विषयमा अझै बहस चलिरहन्छ । गीतको तेस्रो श्लोकमा भनिएको छ –", "(फूलको बोक्रा थुप्रो छ, पसलको चिउरा धूलो छ/राजमती फुङ्ग उडेकी छ /राजमती कहाँ छ, इतुंबहालमा एउटी छ/ल्याइदेऊ न राजमतीचा)", "यो पंक्तिबाट थाहा हुन्छ, राजमती काठमाडौंको इतुम्बहाल भन्ने ठाउँमा बस्ने गर्थिन् । इतुम्बहाल काठमाडौंको अत्यन्त महत्त्वपूर्ण बहालहरूमध्ये एक हो । यहाँ शाक्य र वज्राचार्य दुवै जातका मानिस बस्छन् । प्राचीनकालमै बहालको पूर्ण अंग पुग्ने गरी यो बहाल निर्माण भइसकेको थियो । त्यतिबेला यसलाई ‘यातुंबहाः’ भनिन्थ्यो (भुवनलाल प्रधान, ‘काठमाडौं उपत्यकाका सांस्कृतिक छिर्कामिर्का’) । यो अत्यन्त लामो र फराकिलो बहाल हो । पञ्चायतकालमा तत्कालीन कांग्रेस, कम्युनिस्ट पार्टीहरूले यही बहालमा आमसभाहरू गर्ने गर्थे । हरेक वर्ष होली पूर्णेका दिन यही विहारका गुथियारहरूले टुँडिखेलमा गुरुमापालाई एक मुरी चामलको भात र एउटा सिङ्गै राँगोको मासु पकाएर भोजन गराउने गर्छन् । यो चलन अहिले पनि यथावत् छ ।", "काठमाडौंमा अत्यन्तै लोकप्रिय केशचन्द्रको किंवदन्ती यही विहारसँग सम्बन्धित छ । यो विहार वरिपरि ७ वटा इनार थियो भनिन्छ । तर, अहिले एउटा मात्र बाँकी छ । इनारलाई नेपालभाषामा ‘तुं’ भनिन्छ । यही ‘तुं’ शब्दबाट यो विहारको नाम ‘इतुं’ बहाः बन्न गएको हो । विहारमा बाँकी रहेको यो इनारमा पारो (मर्करी) को मात्रा धेरै भएकाले कुनै बेला यसको पानी सेतै थियो भनिन्छ । पारोको मात्रा धेरै भएकाले अहिले पनि यो इनारको पानी झिक्न फलामको बाल्टिन प्रयोग गरिँदैन, माटोको भाँडो प्रयोग गरिन्छ । तर, माटोको भाँडो प्रयोग गर्दा फुटिरहने भएकाले अहिले तामाको बाल्टिन प्रयोग गर्न थालिएको छ । पाटनमा रातो मत्स्येन्द्रनाथको महास्नान गर्न यहींकै पानी लैजाने चलन छ । शरीरमा जनै खटिरा आउँदा जहाँ खटिरा आएको हो त्यहाँ सिंह लेखाएर उपचार गर्ने चलन अहिले पनि छ । तर, शरीरमा सिंह लेखाउनुअघि यो इनारमा पूजा गर्नैपर्छ । अनि मात्रै निको हुन्छ भन्ने विश्वास छ । ", "यो बहालभित्र साना–ठूला पाँचवटा ननीहरू (लामो आकारको फराकिलो चोक) पनि छन् । ती ननीमध्ये सबैभन्दा ठूलो ननीको नाम हो– ‘ताहाननी’ । राजमती यही ताहाननीकी बासिन्दा हुन् । ‘राजमती’ गीतको दोस्रो श्लोकमा ताहाननीको नाम उल्लेख छ ।", "ताहाननीभित्र पनि अरू विभिन्न साना–साना चोक छन् । त्यसैमध्ये एउटा चोकको सामुन्ने राजमतीको घर छ । अहिले पनि स्थानीयवासी र इतिहासकारहरू यो घरलाई राजमतीकै घर भन्छन् । यो कुनै विशिष्ट खालको घर भने होइन । सामान्य स्वरूपकै घर हो । केही वर्षअघि ताहाननीमा ठूलो आगलागी हुँदा यो घर पनि क्षति भएको थियो । अहिले त्यहाँ नयाँ घर बनाइएको छ । यो घरमा हाल एक महर्जन परिवार बसोबास गर्छन् । यो अहिले किसान नेता स्व. सानुभाइ महर्जनको घर हो । उनका पुर्खाले राजमतीका सन्तानसँग यो घर किनेका थिए भन्ने कथन छ । ", "इतिहासकारका अनुसार यो घर बेचेर राजमतीका सन्तानहरू केही समय इतुम्बहालमै अर्को कुनै घरमा बसेका थिए । पछि इतुम्बहालकै बाहिरपट्टि रहेको यट्खा टोलमा अर्को घर किनेर बस्न थाले । इतिहासकार र स्थानीयलाई पछ्याउँदै जाँदा यट्खा टोलमा राजमतीका सन्तानहरू अहिले पनि भेटिए । राजमती पछिको पाँचौं पुस्ताका सन्तान पुण्यरत्न शाक्यसँग राजमतीबारे कुरा गर्ने अवसर पनि प्राप्त भयो ।", "५८ वर्षे शाक्य यट्खा टोलमै बस्छन् । काठमाडौंदेखि सिधा वसन्तपुर जाँदा बीचको बाटोमा यट्खा टोल आउँछ । टोलको आफ्नै घरमा शाक्यको सानो स्टेसनरी पसल छ । उनले बताए अनुसार, उनी राजमतीका पाँचौं पुस्ताका सन्तान हुन् । उनका बुबा जोगरत्न शाक्य हुन् । जोगरत्नका बुबा लतमान शाक्य र लतमानका बुबा विष्णुमान (हर्क) शाक्य । यिनै विष्णुमानकी फुपू हुन्– राजमती । शाक्यलाई अरू पुस्ताको त जानकारी छैन, उनका आफ्नै बुबा जोगरत्न शाक्य भने अहिले जीवित रहेका भए १०८ वर्ष पुगेका हुन्थे । जोगरत्नका बुबा लतमान शाक्यसम्म पनि ताहाननीकै घरमा बसेका थिए । तर, अल्पायुमै लतमानको मृत्यु भयो । लतमानको मृत्युपछि उक्त घर उनकी श्रीमती जोगलानी शाक्यको नाममा आयो । पछि जोगलानी शाक्यले नै उक्त घर किसान नेता सानुभाइ महर्जनको पुस्तालाई बेचेकी थिइन् । ", "जोगलानीका नाति पुण्यरत्न शाक्यलाई राजमती र आफ्नो सम्बन्धबारे यति मात्रै थाहा छ । तर, राजमती कस्ती थिइन् ? के गर्थिन् ? उनको जीवनकथा कस्तो थियो ? निधन कसरी भयो ? यी विषयमा भने केही थाहा छैन । उनको कुनै पनि अवशेष आफूसँग नभएको उनी बताउँछन् । शाक्य भन्छन्, ‘यसबारे हामीलाई केही बताइएको छैन । मैले मेरा बुबाबाट हामी राजमतीका सन्तान हौं भन्ने मात्रै सुनेको थिएँ । त्यति हो ।’", "यति चर्चित र ऐतिहासिक पात्रको सन्तान भन्न पाउनु आफ्ना लागि भने गर्वको विषय भएको उनी बताउँछन् । केही इच्छुकहरू अहिले पनि आफूसँग राजमतीबारे सोध्न आउँछन्, तर आफूले केही बताउन नसकेकोमा उनी दुःख पोख्छन् । उनलाई सम्झना भए अनुसार, केही दशकअघि ‘राजमती’ फिल्म बनाउँदा निर्माता समूहका केही सदस्य यसबारे उनीसँग सोध्न आएका थिए । ", "इतुम्बहालकै लिपि विशेषज्ञ प्रतापमान शाक्यका अनुसार, विभिन्न हाँगाबिँगामा छरिएका राजमतीका सन्तानहरू विभिन्न समयमा जीवित देवी श्री कुमारी, श्री गणेश र श्री भैरव पनि भएका छन् । काठमाडौंमा इन्द्रजात्राका बेला यी जीवित देवीदेवताहरूको रथयात्रा गरिन्छ । जोगरत्न शाक्यका भतिजा हुन्– सिद्धिमुनि शाक्य । सिद्धिमुनि नेपालका प्रख्यात पौभाः कलाकार हुन् । उनकी नातिनी प्रिती शाक्य वि.सं. २०५८ देखि २०६५ सम्म जीवित देवी श्री कुमारीका रूपमा कुमारी घरमा विराजमान भएकी थिइन् । प्रितीपछि प्रतापमानकै छोरी मतिना शाक्य कुमारी बनेकी थिइन् । ", "इतुम्बहालभित्र राजमतीबारे कुनै अभिलेख, दस्ताबेज, पुस्तक भेटिएको छैन । उनी कुनै ठूला राजा, महाराजाकी चेली वा रानी होइनन् । तर, उनको माइती भने खानदानी नै थिए भन्ने तथ्य उनले लगाउने ‘बिजकली’ नामक गहनाले बताउँछ । यो गहना अहिले लोप भइसकेको छ । तर, त्यतिबेला धनीमानीका सन्तानले लगाउने ‘तायो’ र ‘पायो’ नामक गहनाभन्दा यो उच्चस्तरको गहना हो भन्ने कुरा गीतले बताउँछ – ‘तःधीथकुंया तायो दु, चीधीथकुंया पायो दु, राजमतीया बिजकली दु ।’ यसको अर्थ हुन्छ– ठूलीसँग तायो छ, सानीसँग पायो छ, राजमतीसँग बिजकली छ । ", "गीतको दोस्रो श्लोकमा राजमतीको सुन्दरताको वर्णन गर्दै भनिएको छ– कतै उनी सक्वमि (साँखुले) की छोरी त होइनन् ? इतम्बहालकी छोरीलाई सक्व (साँखु) सँग जोडेकाले यी दुईबीच के सम्बन्ध छ भन्ने प्रश्न पनि उठेको छ । कोही भन्छन्, राजमतीका बुबा इतुम्बहालवासी भए पनि आमा चाहिँ साँखुकी थिइन् । त्यसैले उनी साँखुलेकी छोरी भइन् । तर, इतिहास अध्येताहरू भन्छन्– इतुम्बहालका शाक्य वज्राचार्यहरू सबै साँखुबाटै काठमाडौं आएका हुन् । काठमाडौंमा अहिले जति पनि बहाःबहीहरू छन्, ती सबैको उद्गमस्थल साँखुको गुँ विहारलाई मान्ने गरिन्छ । यसरी गीतले राजमतीको सुन्दरता मात्रै होइन, काठमाडौंका शाक्य–वज्राचार्य समुदायको इतिहासलाई पनि उत्खनन खोजेको छ । ", "तर, यति विलक्षण सुन्दरी र सम्पन्न परिवारकी चेली भएर पनि उनको बिहे भने ‘सँझ्याः नभएको घरमा’ हुन पुग्यो । त्यतिबेला काठमाडौंमा सँझ्याः सम्पन्न र पहुँचवाला घरले मात्रै राख्न पाउँथे । आफ्नो घरको झ्यालमा सिसा राख्ने अधिकारसमेत जनताले जुद्धशमशेरको पालामा पात्रै पाएका थिए । सँझ्याल नभएको घरमा बिहे हुनुको अर्थ उनीभन्दा तल्लोस्तरका मान्छेसँग उनको बिहे भयो भन्ने हो, त्यो पनि उनले नचाहँदा नचाहँदै । उनलाई मनपराउने केटाहरूको ताँती नै त्योबेला लाग्दो हो । कसै कसैले त उनी स्वयम् जंगबहादुरकै प्रेमिका हुन् पनि भनेका छन् । किनभने जंगबहादुर आफैँ एक स्त्रीलम्पट शासक थिए । तर, लेखक भिक्टर प्रधानले राजमती जंगबहादुरकी प्रेमिका हुन सक्ने सम्भावनालाई नकारेका छन् । किनभने ४० वटी श्रीमती भएका जंगबहादुरले चाहेको भए राजमतीलाई घरबाट उठाएरै पनि दरवार पुर्‍याउन सक्थे । राजमतीको नाममा ‘भजन’ गाइरहनुपर्ने आवश्यकता जंगबहादुरलाई थिएन ।", "तथापि राजमतीप्रतिको आशक्ति युवाहरूमा कति डरलाग्दो किसिमको थियो ? गीतका लेखकले भनेकै छन्– यदि राजमतीसँग बिहे गर्न नपाए युवाहरू काशी जाने इच्छा राख्थे । तर, त्यसको उल्टो दरबारमा वा ठूलो घरानामा बिहे हुने प्रशस्त सम्भावना हुँदाहुँदै राजमतीको बिहे सँझ्याल नभएको एउटा सामान्य घरमा हुन पुग्यो । अझ त्यसमाथि बिहे भएको केही समयपछि नै लोग्नेको मृत्यु भयो । त्यतिबेलाको समाजमा विधवा भएर बाँच्नु ज्यादै कठिन थियो । राजमतीले ती सबै कठिनाइ सहेकै हुनुपर्छ । अतः बिहेपछि राजमतीको जीवन नर्कतुल्य हुन पुगेको अनुमान सहजै लगाउन सकिन्छ । सायद राजमती जस्ती अति रूपवान स्त्रीको जीवनमा यति विडम्बनापूर्ण उतारचढाव आएकै कारण पनि उनको जीवनीमाथि यो गीतिकथा रचना भएको हुनुपर्छ । किनभने राजमतीको ओजपूर्ण रूप र त्योसँग मेल नखाने उनको हृदयविदारक जीवनी वास्तवमै त्यतिबेलाको परम्परा अनुसार गीतिकथा लेख्न योग्य ‘प्लट’ थियो ।", "राजमतीको गीतले सुनाइरहेको यो विषाद्पूर्ण जीवनीलाई आधार बनाएर जनकवि दुर्गालाल श्रेष्ठ र उपन्यासकार रामशेखरले तीन दशकअघि ‘राजमती’ फिल्म बनाएका थिए, जसको निर्देशन गरेको थिए– नीर शाहले । यो नेपालभाषाको दोस्रो सेलुलाइड फिल्म हो । पहिलो फिल्म ‘सिलु’ पनि यस्तै एउटा लोकगीतमा आधारित थियो । फिल्म बनाएपछि त्यसका लागि गीत लेख्नु एउटा कुरा, तर गीत सुनेर त्यसका लागि फिल्म बनाउनु अर्कै कुरो । ‘राजमती’ त्यस्तै गीतका लागि बनाइएको फिल्म थियो ।", "वि.सं. २०५२ को फागुनतिर यो फिल्म रिलिज भयो, रिलिज हुनेबित्तिकै हिट पनि भयो । केही राष्ट्रियस्तरको अवार्ड पनि पायो । फिल्ममा दुई नायक र एक नायिका थिइन् । नायिका राजमती बनेकी थिइन् कलाकार– हिसिला महर्जन । अर्का कलाकार थिए– श्रीकृष्ण श्रेष्ठ र मणि राजलवट । फिल्ममा राजमतीले कसैसँग विवाह गर्न पाउँदिनन् । तर, यथार्थमा भने यही फिल्ममा खेल्दाखेल्दै हिसिला र मणिको प्रेमविवाह हुन पुगेको थियो । ", "राजमती गीतका आधारमा नेपालभाषामा फिल्म मात्रै बनेन, अरु विभिन्न म्युजिक भिडियोहरू पनि बने, कथा लेखिए, कविता लेखिए, नाटक देखाइए, चित्रहरू कोरिए । राम्री बान्की परेकी छोरी–चेली देख्यो कि ‘ओहो, कस्तो राजमती जस्तै हिसी परेकी’ भन्ने चलन बस्यो समाजमा । कतिले आफ्नी छोरीको नाम राजमती राखे त, कतिले राजमतीलाई आफ्नो उपनाम बनाए ।", "इतुम्बहालवासीहरू अहिले आफ्नो बहाललाई त्यहाँको सांस्कृतिक वैभवले मात्रै होइन, राजमतीको नामले पनि चिनाउन चाहन्छन् । त्यसैले राजमतीको घर जाने बाटोतिर अहिले गीतको पहिलो अन्तरा र राजमतीको चित्रसमेत सजाइएको छ भित्तामा लेखेर । राजमतीबारे यति धेरै सिर्जना, चर्चा र बहस भइरहे पनि उनीसम्बन्धी कुनै ठोस दसी भने अहिले हामीसँग उपलब्ध छैन ।", "जति छ, यही एउटा गीत छ । मात्र एउटा गीत, जसले गएको दुई सय वर्षदेखि नेपाली समाजमा प्रेम, रूप, सुन्दरता र विडम्बनाको एउटा विराट विम्ब प्रस्तुत गरिरहेको छ । यो दुई सय वर्षमा नेपाली समाजको धेरैपटक कायापलट भएको छ । गीतहरू कति लेखिए, कति गाइए, कति हराइए ! तर, राजमतीको न कहिल्यै कायापलट भयो, न गुमनाम । ", "‘राजमती’ गीतको लिखित दस्ताबेज कतै भेटिएको छैन, तर नभेटिएर के भयो ? राजमती आफैँ तत्कालीन नेपाली समाजको सौन्दर्यचेत, प्रेमको अभिव्यक्ति र एक महिलाको सामाजिक विडम्बनापूर्ण जीवनको जीवित दस्ताबेज हुन् । जब एउटा गीत नै दस्ताबेज बन्छ भने गीतको प्रमाण किन चाहियो ? "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/ped/rajamati-suresh-kiran-02122023050751-1000x0.jpg&w=1000&h=0", "author": "सुरेश किरण", "author_link": "https://ekantipur.com/author/author-11721", "published_date": "मंसिर १६, २०८०"},
{"link": "https://ekantipur.com/koseli/2023/12/09/binabardi-soldier-in-memory-46-35.html", "title": "सम्झनामा बिनाबर्दीको सिपाही", "summary": "गुल्मी, धुर्कोटका बासबहादुर जीसीले भुइँमान्छे भएरै जीवन बिताए । जिल्लावासीमाझ उनको यही परिचय कायम छ । माओवादी द्वन्द्वका क्रममा २०५९ सालमा घर जलाइएपछि उनी जीवनको उत्तरार्द्धमा भक्तपुरमा बसाइँ सरे । आफ्नो पुरानो छविलाई उनले यहाँ पनि धर्मराउन दिएनन् ।", "paragraphs": ["विसं. १९८० मा जन्मिएका उनी ८५ वर्षसम्म बाँचे । राणा शासनका २७ वर्ष, राजा महेन्द्रले शासनसत्ता हत्याउनुपूर्वका ९ वर्ष, पञ्चायतकालीन ३० वर्ष र प्रजातन्त्र आगमनपश्चात्का १९ वर्षमध्ये अधिकांश समय उनको समाजसेवामै बित्यो ।", "राणा शासनका २७ वर्ष भोगिरहँदा जनताको आवाज बोले जिब्रो काटिने, राम्रो सीप देखाए हात काटिने र राष्ट्रको सम्पत्ति शासकको निजी सम्पत्ति हुने अन्धकार युगको उनले अनुभव मात्रै गरेनन्, त्यस युगविरुद्ध आवाज उठाउने साहस पनि गरे । २००४ सालमा राजधानीमा चलेको जयतु संस्कृतम् आन्दोलनबारे उनैले समकक्षीहरू युवराज पन्थी, गुणनिधि पन्थी, गोपालप्रसाद श्रेष्ठ, इन्द्रलाल श्रेष्ठ, चन्द्रकान्त भण्डारी, पं. शोभाकर पन्थीजस्ता व्यक्तिलाई जानकारी दिए । जीसीकै प्रेरणाले उनीहरू राणाविरुद्ध कांग्रेस राजनीतिमा संलग्न भई लडेको इतिहास छ । तर, जीसी भने राजनीतिक पार्टीमा आबद्ध नभईकनै राणाविरुद्ध आवाज उठाइरहे । ", "समाजको पिँधमा रहेका, राज्य र अन्य कसैको ध्यान नपुगेका वर्ग–समुदायलाई उनले सरसहयोग मात्रै गरेनन्, आपत्विपत्मा समाजले खोजिरहने जनसाधारण व्यक्तिका रूपमा पनि आफूलाई उभ्याए । उनको निधन भएको १५ वर्षपछि प्रकाशित ", " जीवनयात्रा पढिरहँदा यस्तै अनुभव हुन्छ । उनले बाँचेको समय र उनका योगदानबारे विभिन्न स्रष्टा, पारिवारिक सदस्य गरी ६७ जनाका आलेख यसमा संकलित छन् । तत्कालीन परिवेशको सामाजिक, आर्थिक, धार्मिक एवं राजनीतिक पक्षलाई यी संस्मरणात्मक आलेखमा गजबसँग उजागर गरिएको छ ।", "बासबहादुरले आफ्नो परिवार र आफूबारे कोरेका वास्तविकता र केही कल्पनालाई पनि पुस्तकमा स्थान दिइएको छ । उनका देनबारे चर्चा गरिरहँदा समाजमा व्याप्त विकृति र विसंगतिलाई पनि लेखकहरूले मिहीन ढंगले केलाएका छन् । जुन समुदायका लागि उनी दिन–रात खटिएका थिए, तिनै समुदायको प्रतिनिधित्व गर्छु भन्ने बिनाबर्दीको नेपाल आमाको त्यस्तो सिपाहीलाई माओवादीले धुर्कोटबाटै लखेटेको सम्झना पुस्तकमा छ । बासबहादुर जीसीलाई धेरै लेखकले ‘रात दिन भोक, तिर्खा केही नभनी समाज सेवामा खटिने बिनाबर्दीको सिपाही’ को दर्जा पनि दिएका छन् । पश्चिम पर्रोहा माविका प्रधानाध्यापक ईश्वरी घिमिरेले लेखेका छन्, ‘उहाँको सबैभन्दा ठूलो धर्म भनेकै कसैले शरण माग्यो भने शरणको मरण कहिल्यै गर्नुभएन । समाजसेवामा खटिइरहने उहाँलाई बिनाबर्दीको सिपाहीको उपमा दिँदा फरक पर्दैन ।’", "पीडा सहने र पीडा दिने व्यक्तिहरूप्रति दयाभाव देखाउने जीसीको अनौठो बानी थियो । गाउँघरका सानातिना समस्यामा मात्र होइन, आफ्नै घर जलाएर उनीप्रति आक्रोश ओकलेको तत्कालीन स्थानीय माओवादी नेतृत्वप्रति उनले देखाएको सहिष्णुता र सहनशीलता काबिले तारिफयोग्य छ । उनले माओवादीलाई बदलाभाव र आक्रोश पोख्नुभन्दा शाब्दिक व्यंग्यवाण हानेका छन् । ‘मर्त्यलोकको अन्तिम रात र माओवादीको कुकृत्यले राजधानी पुगेको म’ यसै संग्रहमा संकलित आलेखमा उनले आफ्नो घर माओवादीले जलाइदिएपछिको निराशालाई सहिष्णुतापूर्वक उल्लेख गरेका छन् । लेखेका छन्, ‘मलाई मेरो भन्दा पनि गोठमा बाँधिएको ब्याउने भैंसीको धेरै माया लाग्यो ।", "कतै जिउँदै गर्भवती भैंसीलाई जलाउने हुन् कि ? पछि थाहा पाएँ त्यो गर्भवती भैंसी पनि काटेर खान भ्याएछन् । धन्न तिनीहरूको पेट ! पखाला चलेनछ । ब्याउने भैंसीको श्राप लागेनछ । मैले ती सबैलाई आशीर्वाद दिएँ । ती सबैको घरमा एउटा भैंसी जीवनपर्यन्त रहिरहोस् । गर्भभित्रको पाडीसमेत पचाउन सक्ने बहादुर योद्धाहरूको घरमा सदैव पाडीसहितको लैनो भैंसी अटुट रूपमा रहिरहोस् । तर, कसैको पनि आमाको गर्भभित्रै निद्राबाट नब्युँझिँदै अथवा बाल्यकालमा अनाहकमा, बिनाकारण हत्या नहोस् । नखाएको विष नलागोस् ।’", "यसै घटनासँग सम्बन्धित रहेर जीसीका छोरा सहायक रथी कृष्णबहादुरले लेखेका छन्, ‘मेरो बुबा सधैं आजका लागि बाँच्नुभयो र त्यही जीवनदर्शन मलाई सिकाएर जानुभयो ।...कहिल्यै पनि घर जलाउने व्यक्तिहरूको कुरा काटेको वा ती व्यक्तिहरूप्रति पूर्वाग्रही भएको मैले पाइनँ । आफूलाई दुःख दिनेहरूप्रति पनि त्यस्तो सद्भाव राख्न कति ठूलो हृदय चाहिन्छ होला ? मानिस कति क्षमाशील हुनुपर्छ होला ? मैले कल्पना पनि गर्न सक्दिनँ ।’", "राजनीतिक दलमा आवद्ध नभईकन पनि सामाजिक काम गर्न सकिन्छ भन्ने एक उदाहरण थिए बासबहादुर । जिल्लाका तम्घास, धुर्कोट बस्तु, भार्से, अर्घारजस्थल र खाँचीकोटजस्ता ठाउँमा हाई स्कुल स्थापनाका निम्ति राजासँग माग गर्न तम्घासमा अघोषित रूपमा धर्ना बस्नेमा उनी पनि एक थिए । आफ्नो निजी सम्पत्ति र आयआर्जन खर्च गरेर समाज सेवा गर्ने कमै हुन्छन् । आफ्नो चौरासी फाँटको खेत बेचेर समाज सेवामा सक्रिय जीसी समाजमा कम बोल्ने, तर तर्कसंगत कुरा राख्नेमा अब्बल रहेको उनीबारेका संस्मरणात्मक आलेखहरूले बोलेका छन् । उनीबारेको संस्मरणात्मक सङ्गालो पढिरहँदा घर परिवारभन्दा सामाजिक उत्तरदायित्वमा जीवन समर्पित गरेका उनले पद, प्रतिष्ठा र सम्मानको कहिल्यै अपेक्षा गरेको देखिन्न ।", "जहिले पनि अरूको उपकार र सहयोगमै उनको जीवन र पसिना बगेको देखिन्छ । यो संस्मरणात्मक सङ्गालो जीसीले कल्पना गरेको खुसी, सुखी समाज र परिवार, यसका लागि उनले चालेका प्रयत्नबारेको अभिलेखालय हो भन्दा फरक पर्दैन । तत्कालीन समाज र परिवेशमा जीसीले निर्वाह गरेको भूमिका र भावनात्मक एवं भौतिक रूपमा समाज सेवामा पुर्‍याएको योगदानको पुष्पगुच्छा पनि हो ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/basbahadur-gc-09122023060854-1000x0.jpg&w=1000&h=0", "author": "ईश्वरी ज्ञवाली", "author_link": "https://ekantipur.com/author/author-15594", "published_date": "मंसिर २३, २०८०"},
{"link": "https://ekantipur.com/koseli/2023/12/09/super-league-work-in-progress-37-25.html", "title": "सुपर लिग : वर्क इन प्रोग्रेस ", "summary": "कतै चिया पिउँदै गर्दा छेउबाट सुन्छु– काठमाडौं रेजर्सले राम्रो गरिरहेको छ रे त ! तरकारी किन्दा कसैले गफ दिइरहेको थियो– धनगढी एफसी त सुदूरपश्चिमको शान पो हो ! पम्पमा पेट्रोल भर्दै गर्दा कुरा चलिरहेको हुन्छ– ललितपुर सिटी एफसीले खेल्दा लाखेको नृत्य पो देख्न पाइन्छ, त्यो पनि पारम्परिक बाजागाजासँगै ! साता दिन बिराएर भेटिने साथीहरू सोध्छन्, ‘फुटबल चलिरहेको त छ नि ?’ यहाँनिर ‘अल्गोरिदम’ ले काम गरेको पनि हुन सक्छ, उस्तै उस्तै घटना ठोक्किन आएर ।", "paragraphs": ["तर, नेपाल सुपर लिग (एनएसएल) कम्तीमा गफको विषय त बनेकै छ । फ्रान्चाइज फुटबल लिग हो यो । कुल ९ टिम छन् । यी अरूजस्ता क्लब होइनन्, फरक छन् । यिनको मालिक हुन्छ । सक्नेले पैसा खन्यायो, टिम बनायो । भनेपछि यी टिममालिक स्वभाविक रूपमा अलि धनी हुने भए नै ! तर, तिनीहरूको धन मात्रै होइन्, खर्च गर्ने मन पनि हुनुपर्छ । खेलाडी छान्ने पनि लिलामीबाट हो । वर्ष ०७८ मा पहिलो संस्करण भएको थियो, अहिले दोस्रो संस्करण चलिरहेको छ । ", "सहभागी ९ टिमले सुरुमा एकआपसमा एक–एकपल्ट खेल्छन् । प्रतियोगिता यत्तिकैमा सकिन्न, पारपम्परिक लिगजस्तो । अझै अर्को चरण बाँकी छ, तर यो सेमिफाइनल भने होइन । यसको स्थानमा क्वालिफायर र इलिमिनेटरहरू हुन्छन् । अनि आयोजक पनि न एन्फा हो, न कुनै क्लब । बरू चौधरी व्यापारिक घरानासँग जोडिएको नेपाल स्पोर्टस एन्ड इभेन्ट्स म्यानचेजमेन्ट हो । भनेपछि सहिद स्मारक लिग ‘ए’ डिभिजनभन्दा यो एनएसएल ठ्याक्कै फरक छ ।", "यो त व्यापार नै हो, एकदिन यसैलाई उद्योगमा बदल्न सपना बोकेको । कोरोना संक्रमणको महामारीबीच पहिलो संस्करण हुँदा विजेता बनेको थियो, त्यही काठमाडौंको टिम । यसका मालिक हुन्– विष्णु अग्रवाल । उनीसँग यामाहा मोटरसाइकल र यसका अन्य उत्पादनको व्यापार छ । उनले यही टिमका लागि एक सिजनमा कम्तीमा दुई करोड हाराहारी लगानी गरेका छन् । यसले उनको व्यापारिक रूचिहरूको पनि प्रवर्द्धन गरेको त छ नै, सबैभन्दा ठूलो उनी साथीभाइसँग कुराकानीमा शानले भन्न सक्छन्, ‘मेरो त आफ्नै फुटबल टिम छ ।’", "छिमेकी भारतमा पनि एनएसएल पाराकै इन्डियन सुपर लिग (आईएसएल) चल्छ । भनिरहनु पर्दैन, एनएसएलको आदर्श र प्रेरणा भनेकै यही आईएसएल हो । आईएसएल पछाडि अरू होइन, अम्बानीको औद्यौगिक घराना छ । यसबीच सबैभन्दा मूल प्रश्न हो, के नेपाली फुटबललाई एनएसएल चाहिन्छ ? यसको उत्तर भने वास्तवमै पेचिलो छ । सिधा–सिधा यस्तै हो भनेर उत्तर दिन गाह्रो छ । सैद्धान्तिक रूपमा ‘छ’ भन्न गाह्रो, व्यवहारिक रूपमा ‘छैन’ भन्न गाह्रो ।", "व्यापारिक भाषामा भन्दा अहिले चलिरहेको एनएसएल ‘अ वर्क इन प्रोग्रेस’ प्रोडक्ट हो । यसको उत्पादन प्रक्रिया त सुरु भइसकेको छ, तर यसले पूर्ण आकार भने लिएको छैन । प्रगतिमै रहेको अर्धनिर्मित उत्पादन हो यो । यसको सफलता र असफलताले धेरै हदसम्म नेपाली फुटबलको भविष्य पनि निर्धारण गर्नेछ । सम्भवतः सहिद स्मारक लिग आफैँमा बलियो हुँदो हो र यसमा सहभागी हुने क्लब ढंगले चलेको भए एनएसएल आउन गाह्रै थियो । अहिले पनि क्लबहरूले एनएसएलको विरोध गरिरहेकै छन् । तर, तिनै क्लबले पनि विरोध मात्रै गर्न जानेका छन्, व्यवसायिक फुटबल पस्किन जानेका छैनन । तिनीहरूको कुरा सुन्ने हो भने फेरि तिनकै दुःख ठूलो लाग्न सक्छ । अनि अखिल नेपाल फुटबल संघ (एन्फा) ले मात्रै लगातार फुटबल गरिरहेको भए पनि एनएसएल नहुने थियो कि ? जब–जब केही हुन्न नि, कसैले केही गरेकै राम्रो । नेपाली फुटबलमा केही पनि भइरहेको थिएन, त्यसैले एनएसएल आयो, खासमा मूल कुरा यही हो ।", "अनि यसका आयोजकले पनि ‘राम्रो गर्छु’ भनेर काम गर्ने हिम्मत गरेको छ । यो लिगका निर्देशक हुन्– श्रेयान्स कार्की । उनको आफ्नै व्यवसाय छ । तर, यही प्रतियोगिताका लागि उनी दुई महिनाभन्दा बढी समय आफ्नो काम–धन्दा छाडेर यता रमाउँछन् । अनेक हन्डर खान्छन्, धेरेको किचकिच सहन्छन्, तर प्रतियोगिता चलाउँछन् । फुटबल नभएर त हो, यसका खेलाडी हराउँदै गएको पनि । भएका पनि विदेश पलायन हुनुपरेको छ । खेलेर कमाउने बाटो सबै सुक्छ भने खेलाडी विदेश जाँदैमा किन टाउको दुखाई ?", "एनएसएल आयोजना नहुँदा खेलाडीहरू रिसाएको त्यसैले त हो । ‘एनएसएल राम्रै छ’ भन्न बाध्य हुन पनि कारण तयार भइसकेको छ । प्रत्येक टिमसँग एक–एक जना मार्की प्लेयर छ । त्यो भनेको स्टार खेलाडी भनौं । यस्ता मार्की प्लेयरमध्ये केहीले १० लाख रुपैंया हाराहारीमा पारिश्रमिक बुझेका छन् । अरू खेलाडीले पनि कम–बढी पाएकै छन् । एनएसएल नहुँदो हो त भएका खेलाडीले पनि खेल्न छाडिसकेका हुन्थे । ", "एकपछि अर्को नेपाली फुटबल खेलाडी अस्ट्रेलिया पलायन भए भनेर पनि होहल्ला धेरै भयो । तर, यही एनएसएलको कारण केही खेलाडी अस्ट्रेलियाबाटै यता आएका छन्, खेल्नकै लागि । प्रतियोगिता चलिरहँदा खेलाडीले राम्रो ठाउँमा बस्न पाएकै छन्, मीठो खाना खान पनि पाएकै छन् । जर्सी, जुत्ता, ज्याकेट सबै राम्रो, अब योभन्दा बढी के नै अपेक्षा गर्ने ? अनि प्रत्येक टिमले केही राम्रो भन्न मिल्ने विदेशी खेलाडी पनि अनुबन्ध गरेका छन् । एउटै टिमले पाँच जनासम्म विदेशी खेलाडी एकैपल्ट खेलाउन पाउँछ ।", "यसपल्ट खेलिरहेका केही विदेशी खेलाडीमध्ये एकाधले विश्वकप खेलेका छन् भने केहीसँग युरोपका ठूला लिग खेलेको अनुभव पनि छ । नेपाली खेलाडीले सिक्ने भनेको यस्तै खेलाडीसँग घुलमिल भएर खेलेपछि नै त हो । नेपाली फुटबलको स्तर माथि उकास्ने हो भने यो जत्तिको अचुक उपाय अरू हुन्न । स्पोर्टिङ इलामका प्रशिक्षक हुन्– मेघराज केसी । उनलाई नेपाली फुटबलको नशा–नशा थाहा छ, नेपाली फुटबलको बानी व्यहोराबारे नजिकबाटै जानकारी राख्छन् । उनी भन्छन्, ‘अहिलेको एनएसएल खेल्न आएका केही विदेशी खेलाडी साँच्चै राम्रा छन् । तिनीहरूसँग खेल्न पाउनु हाम्रो लागि भाग्य हो । हामीले सिक्ने पनि यस्तै मौकाबाट हो ।’ एनएसएलको महत्त्वबारे सबैभन्दा ठीक भन्न सक्ने त एफसी चितवनका प्रशिक्षक हुन् । मेहराज उद्दिनले खेलाडीका रूपमा पनि आईएसएल खेले, उनको बायोडाटामा मोहन बगान र इस्ट बंगालबाट खेलेको अनुभव छ ।", "भारतीय राष्ट्रिय टिमबाट पनि खेले । खेल्न छाडेपछि प्रशिक्षक बने, केही आई–लिग क्लब पनि सम्हालिसकेका छन् । अहिले उनकै काँधमा छ, चितवनको टिम । भद्र पाराले बोल्न रूचाउने उद्दिन भन्छन्, ‘नेपाली फुटबललाई चाहिने भनेकै एनएसएल हो । यसका लागि आईएसएल हेरे पुग्छ । भारतीय फुटबल अहिले जहाँ पुगेको छ, त्यसको कारण भनेकै आईएसएल हो । भारतीय फुटबलले प्रगति गरको छ, किनभने त्यहाँ आईएसएल हुन्छ ।’ अब थप एउटा प्रश्न, यसपल्टको एनएनएलमा पनि त दर्शक छैनन् नि ?", "पहिलो संस्करणमा दर्शक भन्ने नै थिएनन् किनभने कोरोनाको प्रकोप चलिरहेको थियो । अहिले त्यस्तो केही छैन । तर दर्शक पर्याप्त छैनन् । किन त ? खासमा नेपाली फुटबलमा दर्शकको संख्या घटेकोबारे एक खाले भ्रम छ । गफ दिनेले भनेकै छन्, हाम्रो पालामा त दर्शक जति पनि थिए, दशरथ रंगशाला भरिएकै थियो । तर, त्यस्तो होइन । पहिले पनि खास–खास खेलमा दर्शक हुँदैनथे, खास–खास खेलमा दर्शक हुन्थे । सहिद स्मारक लिग ‘ए’ डिभिजनका केही निश्चित खेलमा दर्शक साँच्चै चार/पाँच जना हुन्थे, टिकट काटेरै हेर्नेहरू ।", "तर, केही अन्य खेलमा दर्शकको घुँइचो लाग्थ्यो । जमानामा पनि दर्शक भएनन्, ‘खोही त फुटबल समर्थक ?’ भनेर समाचार बनेकै थियो । दर्शकहरू टिकेट किनेर त्यसै रंगशाला आउँदैनन्, आउन बहाना चाहिन्छ । प्रतियोगिता अगाडि बढ्दै जाँदा बहाना बन्दै जान्छ । अनि दर्शक थपिँदै जान्छन्, अहिले नेपाली फुटबल समर्थक केही सेलाएका भने पक्कै हुन् । एउटा प्रतियोगिता मस्तसँग बिक्न घटनाहरूको शृंखला चाहिन्छ, सनसनी चाहिन्छ, रोमाञ्चकता चाहिन्छ ।", "स्तब्ध हुन बाध्य पार्ने मोड चाहिन्छ । दुई टिमबीच मैदानभित्र र बाहिर द्वन्द्व चलेको हुनुपर्छ । केही हदसम्म सत्रु भाव पनि चाहिन्छ । जित्नैपर्ने जिद्दी पनि चाहिन्छ । प्रतियोगितामा मसला मिसिएको हुनुपर्छ । ", "एनएसएल अझै नयाँ छ । यस्ता आवश्यक तत्वहरू बन्दै जानेछन् । अनि दर्शक खेल हेर्न रंगशालामै पुग्नेछन् । मुख्य कुरा, प्रतियोगिता नियमति हुनुपर्‍यो । एनएसएलले त नारा पनि दिएकै छ, नेपाली फुटबल समर्थक दर्शकलाई रंगशालमा फर्काउने ।", "दर्शकलाई फकाउन फुडकोर्ट राखेको छ उसले । एकजना दर्शकले त पुरस्कार पनि पाउँछन्, खेलैपिच्छे । अनि दर्शककै लागि सफा शौचालयहरू उपलब्ध छन् । ", "विश्वास गरौं, जे हुन्छ राम्रोकै लागि हुन्छ । खालि केही डर मात्रै बाँकी छ । प्रतियोगिताको आकार बढ्न थाल्यो भने एनएसएलले ‘म नै हो नेपाली फुटबलको सबैभन्दा ठूलो’ भनेर घमण्ड नपालोस् । सहिद स्मारक लिग र यसमा खेल्ने क्लबलाई नै विस्थापित गर्नेछु भन्ने जिद्दी पनि नगरोस् । अरू के नै चाहियो र ?"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/nsl-koseli-09122023053413-1000x0.jpg&w=1000&h=0", "author": "हिमेश", "author_link": "https://ekantipur.com/author/author-12130", "published_date": "मंसिर २३, २०८०"},
{"link": "https://ekantipur.com/koseli/2023/12/09/when-deuchan-kami-bought-the-kings-house-49-19.html", "title": "जब देउचन कामीले किने राजाको घर", "summary": "कसैले मकै भरिएको फुङ्ङा बोकेका छन् त अर्काले पानी भरिएको लोट्टे । कसैले बलेको बत्ती बोकेका छन्, अर्काले दुबो–पाती । बाँकी कसैको कुममा झोला छ त कसैको पिठ्युँमा कुम्लो । दर्जन हाराहारीका महिला/पुरुषका गोडा गुरुरुरु गुडेका छन्, जुन हूल ठूलीभेरीको बायाँ कोखामा थचक्क बसेको थुम्को गोतामकोट तिर्गाउँटोलबाट कालिकाटोल लाग्दै छ । हूलमा एकजना साँवला अनुहारे अधबैंसे कोट/पाइन्टमा ठाँट्टिएका छन् । बाँकी गच्छेअनुसारका नयाँ लुगामा छन् । ", "paragraphs": ["बिहान सात बज्दै छ । असार कि सार भन्दै चित्रेपाटन उक्लने किसानको लर्को लागेकै छ । ठूलीभेरीको ठारीभाका चित्रेपाटन, डाङ्चा, छाइरले पनि सुन्ने गरी हलक्क हल्केको छ । कालिकाटोल मन्दिरछेवै उभिएको हेन्सम घरनजिक पुगेपछि हूलको गोडा–जाम हुन्छ भने जीउ जिरिङ्ग । ", "एक वयोवृद्ध सुसाउँछन्, ‘साइत घर्केला है !’ ", "साइत सम्झेर हूल झल्यास्स हुन्छ । ढुंगेछाने तीनतले घरनेर पुग्दा गरुड छायामा परेको सर्पजसरी गुडुल्किएर राजालाई ‘जदौ’, ‘दर्शन’ गरेका यादले ऐँसेलु काँडाले जसरी हूलको दिलमा च्वास्स चोब्छ– ‘जाम् जाम् ।’ ", "पाका आवाजले गोडा–जाम खुल्छ, त्यो जाम घरको भुइँतलाबाट पहिलो तलामा उक्लिने काठे भर्‍याङमा पाइला टेक्नेबित्तिकै दोहोरिन्छ । ", "मन धक्क फुल्छ । ठीक त्यसैबेला ती अधबैंसेको बायाँ हात कोटको गोजीमा पस्छ– चाबी छ । हात गोजीमा र आँखा मूलढोकामा ठोकिन्छ, जुन ढोकाको सिरानीमा भोटे ताल्चा तुर्लुङ्ग झुन्डिएको छ । ", "‘राजा–घर !,’ ती अधबैंसेको एकमनले सपना हो कि विपना भनेर अर्को मनलाई सोध्छ । लगत्तै दुबोपाती लिएकालाई हेर्छन् । ", "‘सात बज्यो, अब पस्दा हुन्छ,’ साइत हेर्ने जैसीको भनाइ उद्धृत गर्छन् । ", "ती अधबैंसेले मूलढोकामा टीका लगाउँछन् । दुबोपाती सिउरिन्छन् । त्यसपछि ? भोटेताल्चा खुल्छ । ढोका खुल्छ । ‘घरक्क’ आवाज आउँछ, जो सुन्न हूललाई यति हतार हुन्छ कि मानिसहरू जति हतारमा हुन्छन् ‘इन्क्लाब जिन्दावाद’ सुन्न । ", "घरभित्र पस्नेबित्तिकै खामा, बला, दलेन, झ्याल, ढोका अनि भान्ना उभ्याउने ढुंगा र माटोले सञ्चोबिसञ्चो सोधेजसरी हेर्छन् । हूलका आँखाले हतार र चासोसाथ चिहाउँछन् यति खसखसले कि, कहाँनेर राजा बसे होलान् ? कहाँनेर खाए होलान् ? कहाँनेर के सपना देखे होलान् ? ", "तपार्इंलाई देखाएको दृश्य गौतमथलो गनिने रुकुम (पश्चिम) गोतामकोटको हो । तिर्गाउँबाट करिब पाँच मिनेट पैदल दूरीमा अवस्थित कालिकाटोल राजा–घर पस्न जुरेको साइत बिहान सात बजेको हो । मिति २०७४ असार २२ गते बिहान । कोटपाइन्ट लगाएका अधबैंसे देउचन कामी (५३) हुन्, वयोवृद्ध देउचनबा पुन्य (७६) । ", "‘बहिनीज्वाइँ आए । सातआठ घरका परिवार आफन्तजति आए । इष्टमित्र आए,’ राजा–घर पस्दाखेरि दुईचार सिता बादल नभएको ६ वर्ष पुरानो त्यो बिहानपखको आकाशको सम्झनाडोरीमा देउचन सुरेली खेल्छन्, ‘दलितले राजाको घर किन्यो, यसको मनोबल बढाम् भनेर इष्टमित्रहरू आए ।’ त्यस दिन ‘निउतो’ दिएर भोजमा सामेल आफन्तका अनुहार सम्झन्छिन्, देउचनपत्नी देउरूपी । ", "राजा–घरमा सरेपछि खसी काट्छन् । भोज चल्छ । बूढापाकाले तीतेपाती फुर्कासाथ ‘असीवाक्य’ पनि देउचन शिरमा सिउरिदिन्छन् । गतिलो काम गर्नेलाई शिरमा दुबो र तीतेपाती सिउरिदिने चलन नै हो । ", "राजा–घर सरेको रात आफन्तमाझ देउचन परिवार आँखाको विष पनि नमारी गफिन्छ । ‘त्यस रात सुत्न कति सुतियो होला र ? ननिदाई देखेका सपना त कति कति । तर, त्यस रात देखेको सपना याद छैन,’ देउचन मन खोल्छन् । ", "मध्यकालको अछामको इतिबारे योगी नरहरिनाथ योगीले संकलन गरी तीनवटा वंशावलीहरू प्रकाशित गरेका छन् । तीमध्ये अछामी राजाहरू सोमवंशी र अत्रि गोत्रका हुन् । अत्रि ऋषिदेखि अनेक ऋषिका नामहरू सबै वंशावलीमा लेखिएका छन् । ती ऋषिमध्ये चार भाइहरू कन्नोजबाट नेपाल पस्छन् । जेठो भाष्कर भट्ट षत्याडा बस्छन् । त्यसैले तिनका सन्तान षत्याडा (षतिवडा) । माहिला भाइ प्रभाष्कर भट्ट लेषम (लेकम, दार्चुला) साहिँला भाइ लल्ल भाष्कर गोताममा गोताम र कान्छा भाइ विलल्ल भाष्कर आफ्ना मामा जाजा भट्टसँग जुम्ला जान्छन् (मेचीदेखि महाकाली, भाग ४, २०३१, पृ. ८३४) ।", "रुकुमकोटे राजा जैतम बमले नब्बे वर्षको उमेरसम्म शासन चलाउँछन् । उनी मरेपछि जेठी रानी सती जान्छिन् । छोराहरू आपसमा नलडून् भनेर कान्छी रानीले जेठा छोरा नरी बमलाई रुकुमकोट, साइँला जस बमलाई मुसिकोट, कााइला जग्ती बमलाई बााफिकोट, रााइला चेत वमलाई गोतामकोट, ठाइला कालु बमलाई आठबिसकोट, ठुला कान्छालाई जहारीकोट र भिर्त्यानीपट्टिका छोरा (नाम थाहा नभएका) खगेनकोट भाग लगाइदिन्छिन् (पृ.४१–४२, रुकुमकोटे ठकुरीहरूको बंशावली, संकलक तथा लेखक नित्यध्वज शाही) । विसं १८४३ मा बहादुर शाहको गोर्खाली फौजले गोतामकोट पनि कब्जा गर्छ । ", "गोर्खे राजाले राज कब्जा गरे पनि राइँदाइँ उनै भुरेटाकुरे राजाकै चल्छ । तिनै राजखलक जिम्मल बन्छन्, मुक्खे बन्छन्, प्रधान बन्छन् । उनै प्रधान हुन्, जयबहादुर शाही । ", "आठबिसकोट नगरपालिका वडा नम्बर चारमा पर्ने खास गोतामकोटमा दलित र बिष्ट बाहुल्य छ । बाँकी ठकुरी, खत्री, बाहुन, हमाल छन् । गोतामकोटको उब्जाउ र सम्म जग्गामा राजा, बाहुन र बिष्ट बस्छन् । गोतामकोट कति सम्म परेको भूभाग र मलिलो छ भन्ने गोतामकोटतिर किस्सा नै कथिएको छ, ‘जेठो दाङ, कान्छो गोताम ।’ ", "राजा पूजाआजा गर्ने बाहुन गोतामकोटबाट अन्यत्र लाखापाखा लागेपछि ‘गौतम’ थरका भए भन्छन् । ", "कालिकाटोलमै कोतघर छ, जहाँ दसैंमा मेला लाग्छ । मौलामा राँगा र बोका काट्छन् । दमाई दमाहा बजाउँछन्, कामी सिङारु र लहरे नाच्छन् ।", "कालिकाटोल कोतघरछेवैमा एउटा अग्लो घर छ, त्यही घर हो प्रधानको । तिरुवाटोल तिर्गाउँका पुन्य र देउचनहरूले उनै प्रधानको मल बोक्छन्, बारी जोत्छन् ।", "‘दलित त दासको रूपमा राजा–घरमा काम गर्ने चलन छ । काम गरेबापत खानामात्र दिने हो,’ स्थानीय यज्ञबहादुर विक (३६) दलितका दयनीय दैनिकी दर्शाउँछन्, ‘गैरदलित बिहेमा दलितलाई पातमा टीका दिन्छन्, आआफैंले लगाउने हो । बिहेमा दाउरा ल्याउने र भाँडा माझ्ने काम पनि दलितकै हो । जति काम गरे पनि रिनको डोको कहिल्यै ढल्दैन, ब्याजमात्र तिर्ने हो ।’ ", "भुरेटाकुरे राजथलो गोतामकोटमा २०५३ मा बाफीकोटे कमरेड सिस्नेसँगै ‘जनयुद्ध’ पनि पुग्छ । छोट्टी बस्ने, जाँडरक्सी खाने र बालबिहे गर्नेलाई भाटे कारबाही हुन्छ । सामन्तको सम्पत्ति भनेर राजा–घर अर्थात् प्रधानको घर माओवादीले कब्जा गर्छ । राजखलकीय कतिपय काठमाडौं कतिपय नेपालगन्ज लाग्छन् । माओवादीले जनसरकार बनाउँछ । मोटे दमाई गोतामकोट गाउँ जनसरकार प्रमुख बन्छन् । माओवादी नेता बन्छन्– गंगा सुनार, वीरे कामी, छन्ने कामी ।", "माओवादी जनमुक्ति सेनामा भर्ती हुन्छन्– गर्जन, मनरूप, सन्तोष आदि । २०७४ को स्थानीय चुनावमा टिकट बाँड्ने माओवादी तालुकदार भन्छन्, ‘दलित उम्मेदवारले जित्दैन ।’ माओवादी, कांग्रेस र एमालेबाट क्रमशः बाबुराम बिष्ट, दीपक बिष्ट र नर्सिंह बिष्ट उम्मेदवार बन्छन् । माओवादी बिष्टले चुनाव जित्छन् । यसपालि अर्थात् २०७९ को चुनावमा भने अघिल्लो चुनाव हारेका नर्सिंह बिष्टले वडाध्यक्ष जित्छन् । वडाध्यक्ष प्रत्यासी यज्ञबहादुर विकको आरोप छ, ‘वडाध्यक्ष जितेपछि दलितलाई नमस्कार गर्नुपर्छ भनेर विभेदकारी प्रचार गरे, मलाई हराए । दलितले जित्दैन भन्थिम् नि, हो जित्दैन भन्ने गराए ।’ ", "देउचन कालापार (भारत) र गोतामकोट गर्दागर्दै साउदी अरबको हावा चल्छ । ‘नागरिक बेच्ने हावा’ यति गतिमा चल्छ कि, देउचन पनि सस्तो मोलमा श्रम र रगत बेच्न अरब उड्छन् । दुई छोरा पनि उड्छन् । देउचनहरूका ‘रेमिट्यान्स अक्सिजन’ले नै नेपाल देशले सास फेर्छ । ", "राजा हंस र राजा खलकमात्र होइन, वैदेशिक रोजगारबाट दुईचार पैसा कमाउने गैरदलित दाङ, नेपालगन्ज र काठमाडौंजस्ता सहर सर्ने मेसो लाग्छ । त्यही मेसोमा देउचनसहित कृष्णबहादुर शाहीको घर मैते कामी र हर्कबहादुर शाहीको घर राजु विकले किन्छन् । ", "राजा–ओठमा फूल फुलाउन र राजाबारीमा बाली झुलाउन देउचन र उनका पूर्वजले रगत र पसिनाको भेरी बगाएका हुन् । त्यसैले होला, राजा घर र बारीमात्र होइन, राजा अनुहारमा पनि देउचनै देउचन देखिएको । सायद उनै देउचनहरू देखेर कवि यज्ञबहादुर डाँगीले ‘म माघे थारू’ लेखे होलान्–", " (तिम्रो हत्यापछि, पृ.४७) । ", "माघे थारूले जसरी आफ्नै ठानेर हो कि, देउचन अरब र कालापारको जोरजाम गरेको रकमले प्रधानको घर किन्छन् । २०७६ वैशाख २७ को दोपहरमा अधबैंसे वागबहादुर मल्ल (५८) ले भैँसीको मल डोकोमा बोकेर बारीमा लगिरहेका हुन्छन् । घरमास्तिरको कामी बस्ती र तलतिर दमाई बस्ती नियाल्छन् । पहिले तिनले मल बोक्नेदेखि सम्पूर्ण काम गरिदिएको सम्झिन्छन््, ‘गोतामकोटमा मल बोक्ने राजामात्र बचेका छौं, अरू त लागिसके नेपालगन्ज, काठमाडौं ।’ ", "माओवादी ‘जनयुद्ध’ ले हिन्दु जात व्यवस्थाको जगमा उभिएको नेपाली समाजको अंगप्रत्यंगलाई हल्लाउनु हल्लाएपछि गोतामकोटहरूमा पनि राजाभाउ तलबितल हुन्छ । राजाको लौरोलाई पनि जदौ भन्दै धनुषटंकारत गरिब र दलित त राजा सामुन्ने उभिएर प्रश्न पो सोध्न थाल्छन् । ", "देउचन तिर्गाउँबाट कालिकास्थित राजा–घर सरेको गएको असार २२ गते ६ वर्ष लागेको छ । तर, लालपुर्जा देउचनको हात परेको छैन । पास नगर्दै राजा अर्थात् प्रधानको निधन भइसकेको छ । ", "२०७६ वैशाख २७ गते बिहानपख वयोवृद्ध पुन्य भकारामा कोलो लगाएको भैँसीलाई दाम्लोले बाँध्न लागेका हुन्छन् भने बुहारी (देउचनपत्नी) देउरूपी गहुँको नल्ठा घाँस दिँदै । देउचन भने कालापार गएका हुन्छन् । ससुराबुहारीले एक वर्षअघि किनेको राजा–घरभित्र मलाई पनि लैजान्छन् । घरभित्र पस्नुअघि बायाँतिरको घर देखाउँदै देउरूपी भन्छिन्, ‘मेरा माइतीले किनेका । यो पनि राजा–घर हो । हाम्रो र यो घरको मोल बराबर हो ।’", "पुन्य घरको भान्ना (गारो) र काठ देखाउँछन्, जुन काठ उनीसहित गाउँलेले कति गार र कति लेकबाट बोकेका हुन् । जो चालीस वर्षभन्दा अघि बनेका हुन् । ", "राजाबारीमा आफ्नो र पूर्वजको पनि पसिना बगेको सम्झिन्छन् । ", "पुन्य– राजाले हुकुम गर्थे । ‘आ डुम’ ‘जा डुम’ भन्थे । हामी त राजा घरमा काम गरेको हो । दुई माना मकै दिएपछि दिनभर मल बोक्यौँ । ", "देउरूपी– ब्याजमा काम गर्थ्यौँ, डोको (साँवा) बसिरहन्थ्यो ।", "म– घर किन्नअघि भित्र पसेर हेर्नुभयो ?", "देउरूपी– अहा, कहाँ भित्र पस्न पाउनु ? ओँतामा आइम् । ढोका खोल्दिए । बाहिरैबाट हेरिम् । ", "म– जसको घरमा काम गरेको हो, त्यही घर किन्दा धेरै खुसी लाग्यो होला है ?", "पुन्य– (हाँस्छन्) पर्धान घर किनें भन्ने भयो । ", "म– गाउँघरकाले कस्तो मानेका छन् ?", "देउरूपी– कोइकोइले नाम्रो माने, कोइले मानेनन् । ", "म– कसरी किन्नुभयो ?", "पुन्य– राजाले भने– अरूले राख्नुभन्दा तैं राख् । त्यसपछि मुख जमान गरिम् । ", "म– मुख जमान ?", "पुन्य– असी हजार बाँकी छ । पास नदिए बुझाएको रकम राजाले दोब्बर तिर्ने, हामीले पूरा रकम बुझाउन नसके बुझाएको रकम पच हुने ।", "देउरूपी– राजाले पास दिएपछि पो हाम्रो घर हुँनो हो । (हिमाचले, भारतको हिमाचल प्रदेशतिर लगाउने इष्टकोट र कपाले गुथ्दै) मनमा यो छ कि, कोइ दुश्मनीले कलिजुगका आद्मीका मन केइ गर्दिने हुन् कि ? राजाको मन बदलिने हो कि ? बहुत चिन्ता छ । ", "राजा–घरको जम्मा मोल पाँच लाख पचास हजार हो । ८० हजार पास गर्दा बुझाउने कबोल छ । ", "हिन्दु जात व्यवस्थाको सबभन्दा पिँधमा पेलिएको दलित समुदायका देउचनले राजा–घर किन्नु ‘छलाङ’ नै हो । कति मोल ? गौण कुरा हो । तर, एउटा संशय भने जिउँदै छ । त्यो हो, घर किन्नुबाहेक देउचन जिन्दगानीमै नै छलाङ छ त ? छैन । ", "छलाङ छर्रिने एकछाङ्ङे छाङ्ङै छाङ्ङा छन् । छाङ्ङा नहुँदा हुन् त राजा–घर किन्नुअघि देउचन परिवारले घरभित्रको अनुहार हेर्न केले छेक्दो हो ? लिंगीय, क्षेत्रीय, जातीय, वर्गीय विभेद जिउँदै नहुँदो हो त गोतामकोट हुँदै बग्ने भेरीले जाजरकोटी नवराज विकलाई कसरी बगाउँदो हो ? बझाङी पुड्के ओखेडाको निर्माणाधीन नयाँ घर किन भत्काउँदा हुन् ? भलै ‘जनयुद्धका सुप्रिमो’ प्रचण्ड तथा प्रधानमन्त्री पुष्पकमल दाहालले ऐलान गरिसकेका छन्, ‘नेपालमा राजनीतिक क्रान्ति सकियो ।’"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/deuchan-kaliko-ghar-09122023054752-1000x0.jpg&w=1000&h=0", "author": "नवीन विभास", "author_link": "https://ekantipur.com/author/author-19284", "published_date": "मंसिर २३, २०८०"},
{"link": "https://ekantipur.com/koseli/2023/12/09/two-hundred-minutes-of-gangsters-and-violence-36-06.html", "title": "ग्याङस्टर र भ्वायलेन्सका दुई सय मिनेट", "summary": "पढाइले फिजियोथेरापिस्ट सन्दीप रेड्डी भांगामा फिल्मको भूत सवार थियो । २८ वर्षको छँदै सहायक निर्देशक भई फिल्म ‘कैदी’ मा काम गरिसकेपछि उनलाई आफैं फिल्म बनाउने महत्त्वाकांक्षा जाग्यो । अनि आफैं लेख्न थाले स्क्रिप्ट । दुई वर्ष लगाएर तयार भयो, अर्जुन रेड्डीको स्क्रिप्ट । तर, पाँच वर्षसम्म पनि पैसा लगानी गर्ने कोही भेटेनन् ।", "paragraphs": ["कामकाज छाडी फिल्म बनाउँछु भनेर लागेका सन्दीप हतास देखिएपछि आफ्नै बुबा र दाइ अघि सरे, निर्माणमा । जग्गा बेचेर लगानी भरथेग गरिदिए । अन्ततः ५ करोड भारुको फिल्मले ५१ करोड बक्सअफिसबाटै कमाइदियो । पछि त्यही फिल्मको हिन्दी रिमेक ‘कविर सिंह’ का लागि टि–सिरिजले सहकार्य गर्‍यो । साहिद कपूर स्टारर ६० करोडको उक्त फिल्मले ३ सय ८० करोड कमाइ गरिदियो । कमाइको सफलता त एक ठाउँमा थियो, तेलंगानाको यो ठिटोले पहिलो फिल्मबाटै बलिउड हल्लाइदियो । कतिपय आलोचकले ‘कविर सिंह’ लाई स्त्रीद्वेष र पुरुषवादी सोचले ग्रसित भनी टिप्पणी गरे भने अधिकांशले उनको फरक शैलीलाई रुचाए ।", " ‘कविर सिंह’ का आलोचकलाई झनै चिढ्याउने गरी सन्दीप यतिबेला थप रौद्र रूपमा देखापरेका छन्, ‘एनिमल’ सहित । रणवीर कपूर स्टारर यस फिल्मले व्यावसायिक सफलताको बाटो त रिलिजको पहिलो दिनदेखि नै समातिसकेको छ तर आलोचकको आवाज पनि यसपालि झन् ठूलो सुनिएको छ । मारधाड, खुनखराबी, महिलाद्वेषी अश्लील संवाद र दृश्यको बिस्कुन बिछ्याइएको र अति हिंस्रक ‘नायक’ निर्माण गरिएको भन्दै समीक्षकले समेत आलोचना गरेका छन् ।", "‘सर्वाधिक घृणित नायकमध्येको एक यतिबेला ठूलो पर्दामा वाहवाही बटुलिरहेको छ,’ ‘द गार्जियन’ मा फिल्म ‘एनिमल’ को समीक्षामा फुओंग लीको टिप्पणी छ । त्यसो त ‘कविर सिंह’ बाटै यसका नायक साहिद कपूरले समेत चर्को आलोचना खेप्नुपरेको थियो । साहिदले आफ्नो चरित्रले स्त्रीद्वेषलाई बढावा दिएको आरोपमा बचाउ गर्दै तर्क गरेका थिए, ‘वास्तविक जीवनमा विभिन्न खालका मान्छे हुन्छन्, जसमा आफ्नो रजगजमा विश्वास गर्ने अल्फा–पुरुष पनि छन्, मैले त्यही चरित्रलाई इमानदारीपूर्वक निर्वाह गरेको हुँ ।’ पटकथा लेखकसमेत रहेका निर्देशक सन्दीप यतिबेला सोही अल्फा–पुरुष चरित्रको माध्यमबाट ‘एनिमल’ मा छताछुल्ल पोखिएका छन् । रणवीरले उनको सोचको चरित्र रणविजय सिंहलाई प्राण भरिदिएका छन् ।", "‘एनिमल’ बाबु छोराको कथा हो । भारतकै धनीमध्येमा पर्ने उद्योगपति बलवीर सिंहलाई उनका छोरा रणविजय आदर्श पिता मान्छन्, तर उही छोरा र परिवारका लागि उनीसँग समय हुँदैन । शक्तिमान बाबु भएर पनि कलेजमा केटाहरूको छेडखानीले निरीह बनेकी दिदीका लागि एक्लै एके–४७ बोकेर रणविजय कक्षाकोठामा पुग्छ र आफ्नो अल्फा–चरित्रको छनक दिन्छ ।", "परिवारका लागि ‘प्रोटेक्टिभ’, बाबुसँगको बहुलठ्ठी लगाव, पागल–प्रेम अनि पत्नीप्रतिको पौरुषपनाले निम्त्याउने नोकझोककै सेरोफेरोमा रहेर निर्देशकले दुई सय मिनेट खर्चेर फिल्म पस्केका छन् । ‘एनिमल’ झन्डैझन्डै रणवीरको ‘वान म्यान शो’ भन्दा फरक पर्दैन । ‘रकस्टार’ र ‘सन्जु’ मा उनले देखाउने चरित्र चित्रणको झलक पाइसकेका दर्शकका लागि ‘एनिमल’ को रणविजय त्यसको उच्चतम रूप हो । कठोर बाबुको लाचार छोरादेखि पत्नीप्रेमी अनि बदलाभावमा उन्मुक्त हिंस्रक जनावरझैं बन्न सक्ने सबै चरित्रमा रणवीरले अभिनयको पत्र–पत्र केलाएका छन् । दर्शकमा आफूलाई कहींकतै फिक्का अनुभूति हुन दिएका छैनन् । खासगरी एंग्री लुक्समा उनी उम्दा देखिएका छन् । फिल्मी खानदानका उनले आफूलाई अभिनयकै लागि जन्मेको मिहिनेती कलाकारका रूपमा थप प्रमाणित गरिदिएका छन् । ", "‘कविर सिंह’ बाटै बिच्किएका दर्शक ‘एनिमल’ को ट्रेलर रिलिजपछि उद्वेलित थिए । त्यहीबेलादेखि नै निर्देशक सन्दीपले महिलाप्रति खराब सोच राख्ने हिंस्रकलाई आदर्श पात्र बनाएको, पारिवारिक फिल्म नबनाएको तथा विषाक्त र रक्तपातपूर्ण समाज निर्माणमा सघाउने खालको फिल्म बनाएको आरोप आउन थालिसकेको थियो । तर, यी आरोपलाई निर्देशकले तत्काल टेरपुच्छर लगाउने छाँट भने देखाएनन् । ‘त्यही कुरा मैले अर्जुन रेड्डीमा पस्कँदा खासै आलोचनाको सामना गर्नुपरेको थिएन तर त्यसैको रिमेक कविर सिंह गर्दा बढी आलोचना खेपें,’ निर्देशक सन्दीपले ‘एनिमल’ रिलिजअघिको एक अन्तर्वार्तामा भनेका थिए, ‘नाम त लिन्नँ, तर बलिउडका कहलिएका निर्देशक, निर्माताले नै मेरो फिल्म मनपर्‍यो भन्न डर मानेको देखें ।’ उनले ‘एनिमल’ पनि एडल्ट सर्टिफाइड फिल्म भएकाले त्यसैको परिधिमा रहेर फिल्मलाई मूल्यांकन गरिदिनुपर्ने ठान्छन् । भन्छन्, ‘म आफ्नै छोरालाई पनि यो फिल्म देखाउँदिनँ ।’", "सवा तीन घण्टा लामो भए पनि ‘एनिमल’ ले दर्शकलाई टिकाइरहने सामर्थ्य भने राख्छ । अझ ग्याङस्टर र भ्वायलेन्स फिल्म रुचाउने दर्शकका लागि त यो रमाइलो पनि छ । गीत र पृष्ठभूमि संगीतले हलबाट निस्किएपछि झन्झनाइरहन्छ । जबकि कथा त्यस्तो स्मरणीय छैन । सम्पादनसमेत आफैं गरेका निर्देशकले हरेक दृश्यको कोरियोग्राफी आम दर्शकको नाडी छामेरै गरेका छन् । दोस्रो हाफमा भने फिल्मले केही पकड गुमाएको छ । फिल्म रिलिजअघि भिलेनको अवतारमा निकै हाइप पाएका बबी देवलको इन्ट्री अनपेक्षित रूपमा ढिलो र आकस्मिक रूपमा छिटो टुंगिनुले केही खल्लो बनाउन सक्छ । २, ३ सिनमा मात्रै देखिए पनि बबी आफ्नो छाप छोड्न सफल छन् । निर्देशक सन्दीपले रणवीरलाई नै कतै हिरो, कतै भिलेनमा सर्वोपरि देखाइदिँदा भिलेनकै रूपमा देखिएका पात्रहरू खुम्चिएका छन्  ।", "रश्मिका फिल्ममा शो पिसबाट खासै माथि उठ्न पाएकी छैनन् । ‘कविर सिंह’ मा नायकले नायिकालाई झापड हानेको दृश्यले विवाद खेपेका निर्देशकले यसपालि भने ठीकविपरीत नायिकाले झापड हानेको दृश्य राखेर सन्तुलन राख्न खोजेको देखिए पनि समग्रमा भने उनी गीताञ्जली (रश्मिका) रणविजयको लाचार छाया मात्रै लाग्छिन् । कलाकारहरूले उम्दा काम गरेका छन् । दृश्य भाषामा निकै मिहिनेत गरिएको ‘एनिमल’ को स्टोरी कन्भिन्सिङ बनाउन हतारो गरिएको छ ।", "मुख्य चरित्र नै जनावरजस्तो हिंस्रक परिणत हुनका लागि रचिएका घटनाक्रम वजनदार लाग्दैनन् । बाबुको माया र साथ नै नपाएको छोरो त्यही बाबुका लागि मर्न र मार्ने हदसम्म पुग्ने बाटो तय गर्न पहिल्यै बाबुछोराबीच सम्झनालायक केही दृश्य रचिएको भए विश्वस्त हुने ठाउँ रहन्थ्यो । अन्त्यमा, वयस्कका लागि मात्र भनिएको ‘एनिमल’ सपरिवार हेर्न जान चाहने र कमजोर दिलका लागि पनि सिफारिसयोग्य नहुन सक्छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/animal-review-09122023053020-1000x0.jpg&w=1000&h=0", "author": "सुशील पौडेल", "author_link": "https://ekantipur.com/author/author-8816", "published_date": "मंसिर २३, २०८०"},
{"link": "https://ekantipur.com/koseli/2023/12/09/my-ram-43-33.html", "title": "मेरा राम !", "summary": "पहिलो पटक रामको नाम सुन्दा म यस्तै पाँच/छ वर्षको बालक थिएँ । त्यसबेला म बाजे, बज्यै र मुवासँग पहाड–घर अछाम, कालीमाटीमा बस्थें । बुबा काठमाडौंमा जागिरे हुनुहुन्थ्यो । एक दिन मुवाले मेरो हात समात्दै भन्नुभयो, ‘तँ राम हेर्न जान्या है कि लाटा ?’ यही ‘राम’ शब्द थियो, मैले पहिलो पटक सुनेको । ", "paragraphs": ["‘काँ जान्या हो मुवा ?’ मैले ‘राम’ लाई नबुझेपछि कपाल कन्याउँदै मुवाका आँखामा हेरेको थिएँ । ", "‘बैजनाथ मन्दिरमा आज मेला लाग्न्या छ । मन्दिरमा पर्गला चढाउँदा छन् आज । ठौर ठौरबाट मान्छे आउन्या हुन् राम हेर्न । तँपनि जान्या होई कि ?’ मुवाले ‘राम’ लाई अझ प्रस्ट पार्दै भन्नुभयो ।", "म मुवासँग राम हेर्न गएँ । बैजनाथ मन्दिरमा मेला लागेको थियो । टुप्पोमा रंगविरंगी ध्वजापताकाहरू फहराइएको बाँसको लिंगोलाई पर्गलो भनिने रहेछ । मन्दिरको चारै दिशाबाट गाउँलेहरू बाजागाजासहित पर्गलाहरू उचालेर आउँदै थिए । मन्दिरमा पर्गलो चढाउँदा घम्साघम्सी हुनेरहेछ । कसले पहिला पर्गलो चढाउने भन्नेमा पाखुरा सुर्कासुर्की भइरहेको थियो । यही दृश्य हेर्न हजारौं नरनारी मन्दिर वरिपरि भेला भएका थिए । मन्दिरअगाडिको चौरमा बजार लागेको थियो । बजारमा पनि मान्छेहरूको घुइँचो उस्तै थियो । पाल टाँगेका पसलहरूमा थरीथरीका सामानहरू बेच्न राखिएका थिए । एउटा पसलमा मलाई मन पर्ने पिपरमेन्ट थियो ।", "‘मुवा म पिपरमेंट खान्या हुँ,’ मुवाको सारीको फेरो समात्दै म कराएँ । मुवाले पिपरमेंट किनिदिनुभयो । दुइटा मुखभित्र हालें । बाँकी गोजीभित्र घुसारें । अर्को पसलमा मलाई मनपर्ने गोट्टी पनि रैछ ।", "‘मुवा म गोट्टी पनि खान्या हुँ,’ म फेरि लाडिँदै मुवाको खुट्टामा बेरिएँ ।", "‘तँलाई त जे देख्या पनि खान्या मन लाग्दो रैछ लाटा,’ मुवाले मेरो गाला चिमोट्नुभयो । ", "मुवाले पाँच वटा गोट्टी किनिदिनुभयो । गोट्टीको पोको गोजीभित्र घुसारें । मलाई मख्ख परेर हेर्दै मुवा खिस्स हाँस्नुभयो । घर फर्केपछि मुवाले भन्नुभयो, ‘राम हेरिस् त लाटा ?’ ", "जवाफमा म हाँसे कित् कित् ! मुवा पनि मैले ‘राम’ बुझेकोमा दंग पर्नुभयो । त्यसपछिका ‘रामहरू’ मैले कहिल्यै छुटाइन । मुवालाई म आफैं भन्न थालें, ‘मुवा म राम हेर्न जान्या हुँ ।’ मुवाले मलाई राम हेर्न कहिल्यै रोक्नुभएन ।", "म बाजेलाई बिहानपख पुरानो कपडाले बाहिरपट्टि मढेको ध्वाँसो लागेजस्तो मोटो किताब वाचन गरिरहेको देख्थें । एक दिन मैले बाजे नभएका बखत त्यो किताबलाई हातले छोएर हेरें । जिल्दको अगाडिपट्टि ‘रामायण’ लेखिएको थियो । पाना पल्टाउँदै जाँदा ठाउँ–ठाउँमा ‘राम’ अक्षर लेखेको भेट्टाएँ । ‘किताबमा पनि राम रैछन् । मेरा बाजे किताबको राम हेर्दा रैछन्,’ मेरो बाल मस्तिष्कमा यही कुरा फुर्‍यो । बाजेलाई सोध्दा उहाँले हाँस्दै भन्नुभयो, ‘यो रामायण हो नाति । यो रामको कथा हो । हाम्रा आदिकवि भानुभक्तले लेखेको । मेलामा हेर्ने राम र किताबका राम फरक हुन् । मेलाको राम रमाइलो हो । किताबका राम भने भगवान् हुन् ।’ बाजेले मलाई बुझाउनुभयो । तर, मलाई किन हो किन बाजेले वाचन गर्ने रामायणका रामभन्दा जात्रा, मेलामा मैले खुसी अनुभूत गर्ने राम नै प्रिय लागे । ", "सरकारी जागिरे मेरा पिताको धनगढीमा सरुवा भयो । मातालाई लिएर उहाँ धनगढी जानुभयो । केही महिनापछि म पनि मामाको पछि लाग्दै अछामबाट हिँडेर मलवारा पुगें । केही दिन मामाको घरमा बसेर भारतको तिकुनियाँ, पलिया र गौरीफन्टा हुँदै धनगढी पुगें । धनगढीको त्रिनगर स्कुलमा अध्ययनरत हुँदा दसैंको छेको पारेर ‘भानुभक्त’ एकांकी नाटक मञ्चन हुने भयो । म भानुभक्तको भूमिकाका लागि चयन भएँ । रिहर्सलका बेला शिक्षकले मेरा हातमा एउटा मोटो गाता भएको किताब थम्याउँदै भन्नुभयो, ‘यसलाई दाहिने हातले समातिराख ।’ मैले के किताब होला भनेर यसो हेरें, त्यो किताब रामायण रहेछ । मैले झलझली मेरा बाजेले सधैं जतन गरेर राख्ने मैलो न मैलो, ध्वाँसो लागेको रामायण किताब सम्झें । त्यसबेला बल्ल बुझें– मेरा बाजे त राम्रै किताब पढ्नुहुँदो रहेछ । मलाई बाजेको पुस्तक प्रेमप्रति गर्व लागेर आयो । मैले उत्साहित हुँदै शिक्षकलाई सुनाएँ, ‘मेरा बाजेसँग पनि यो किताब छ ।’ ", "मेरा पिताको धनगढीबाट बैतडी, पाटनमा सरुवा भएपछि असमयमै त्रिनगर स्कुल छोड्नुपर्‍यो । बुबासँगै म पनि बैतडी हान्निएँ । बैतडीमा पुगेको दिन घटस्थापनाको दिन थियो । कार्यालयको निवासमा सरसामान राखेर थकाई मार्दै थियौं, एक जना अपरिचित मान्छे आएर ‘कार्यालय प्रमुख आइपुग्नुभयो ?’ भनेर सोधे । मेरा पिताले ‘म नै हुँ’ भनेपछि उनले निम्तो दिँदै भने, ’आजदेखि यहाँको टुँडिखेलमा रामलीला नाटक मञ्चन हुँदै छ । पाल्नुहोला । रामायणका सात काण्ड, सातै दिन मञ्चन गरिनेछ हजुर ।’ ", "म पितासँग रामलीला नाटक हेर्न गएँ । नाटक खेल्ने कलाकारहरूले अचम्मका रंगीविरंगी कपडा लगाएका थिए । तिनीहरूले लगाएका आभूषणमध्ये मलाई सबैभन्दा मन परेको आभूषण शिरमा पहिरेको मुकुट थियो । राति मेन्टलको उज्यालोमा त्यो मुकुट चम्किरहेको थियो । म घरीघरी टलटल टल्किरहेको मुकुटमा आफ्ना आँखाहरू लैजान्थें । मेरा आँखाहरू तिरमिर–तिरमिर भएका थिए । जीउमा लगाएका लुगाहरू पनि सुनचाँदीले जडेजस्तो देखिन्थ्यो । ती चमचम चम्किरहेका थिए ।", "रामायण नाटकका कलाकारहरूको वेशभूषा देखेर म अवाक भएको थिएँ । प्रायः सबै कलाकारको कपाल लामो थियो । मलाई त्यसबेला नक्कली कपाल हो भन्ने थाहा थिएन । सबैले लामो कपाल पालेका रैछन् भन्ने ठानें । कलाकारहरूले संवादमा राम शब्द उच्चारण गरेको सुनेर म पुलकित हुन्थें । मातालाई सम्झिन्थें । मलाई सर्वप्रथम यो नामसँग परिचित गराउने मेरी माता नै थिइन् । राम नाम सुन्नेबित्तिकै म माताको हातको औंला समातेर बैजनाथ बाबाको मन्दिरको राम हेर्न गएको सम्झिन्थें । नाटकमा मैले रामलाई मान्छेको स्वरूपमा देखें । उनको मोहनीलाग्दो रूप देखेर झन् रोमाञ्चित भएँ । रामायणका सात काण्ड सातै दिन मञ्चन हुँदै गए । नाटकका बच्चा राम हुर्कंदै मेरो उमेरको भए । उनी धनुषवाण चलाउन थाले । मैले कहिल्यै देखेको थिइनँ धनुषवाण । धनुषवाण काँधमा भिरेका राम मलाई राम्रा लाग्न थाले । प्रिय लाग्न थाले ।", "अर्को दिन मैले पितासामु माग राखें, ‘बुबा म धनुवाण खेल्न्या हुँ । रामले खेल्याजसो ।’ बुबाले बाँसको धनुष र दुई–चार वटा वाण बनाइदिनुभयो । मैले अरू खेलहरू खेल्न छोडें । रातदिन धनुषसँगै खेल्न थालें । म बैतडी, पाटनका बासिन्दाका हाँस, कुखुराहरूमाथि धनुष चलाएर अभ्यास गर्न थालें । अलिअलि धनुको ताँदो खिच्न र वाणलाई पर हुत्याउन जानेपछि गाईगोरु र बाख्राहरूमाथि धनुष चलाउन थालें । नाटकका बालक राम जटाधारी गुरु विश्वामित्रको रेखदेखमा राक्षसहरूमाथि वाण चलाउन थालेका थिए । रामको वाण लागेर राक्षसहरू ठाउँको ठाउँ ढल्थे । कोही घाइते भएर भाग्थे । मेरो वाण लागेर बाख्राको पाठो यसो फर्केर मतिर हेर्दै पुच्छर हल्लाउँथ्यो र म्याम्या गर्थ्यो । न मर्थ्यो न त भाग्थ्यो । मैले चलाएको वाणलाई बाख्राको पाठोले समेत टेरपुच्छर नलगाएको देखेर मलाई रुन मन लाग्थ्यो । ", "रामलीला नाटकका राम वाण हान्दै युवा भए । मभन्दा अग्ला भए । ठूला भए । युवा रामको घुँगुरिएको लामो कपाल थियो । उनी देख्दैमा सुन्दर र मनोहारी थिए । युवा रामले युद्धमा ठूल्ठूला भयंकर राक्षहरूलाई धूलो चटाउँदा म खुसीले ताली पिट्थें । उनको निसाना अमेध र अचूक थियो । मैले पनि बुबालाई भनेर अलि ठूलो धनुषवाण बनाउन लगाएँ । मलाई किन–किन यो धनुषवाण मान्छेमाथि चलाउन मन लाग्यो । घरको माथिल्लो तलामा बुबाको निवास थियो । भुइँतलामा अफिस । बुबा अफिस गएका बेला कोठाभित्र बसेर झ्यालको कापबाट घरमुनि बाटोमा हिँडिरहेका मान्छेहरूलाई मौका छोपेर वाण हान्न थालें । एउटा वाण हुर्रिंदै गयो र हिँडिरहेको मान्छेको टाउकामा लाग्यो । टोपी भुइँमा खस्यो । उसले दुई हातले आफ्नो टाउको समात्यो र भुइँमा थचक्क बस्यो । म खुसीले गदगद भएँ । उफ्रिँदै चिच्याएँ । म ताली पिट्दै चिच्याइरहेको सायद त्यो मान्छेले सुन्यो, झ्यालतिर हेर्दै करायो, ‘तेरो वाण मेरा आँखामा लागेको भए मेरो आँखा फुट्थ्यो । कहाँबाट ल्याइदिन्थिस् मेरो आँखा ?’ ऊ रिसले आगो भएको थियो । मचाहिँ धनुवाण झ्यालनिर छोडेर सिरकभित्र गुटमुटिएको थिएँ । मेरो यो पुरुषार्थको गुनासो पितासम्मुख पुगेछ । पिताले मेरा दुई कान समातेर उठ–बस गराउँदै बेस्सरी गाली गरेपछि मैले त्यसपछि फेरि धनुवाण चलाउने हिम्मत गरिनँ ।", "रामले धनुमा ताँदो चढाएर सीतासँग विवाह गरे । ताँदो चढाउँदा धनुष भाँच्चियो । मैले मेरा पिताले मेरो धनुष भाँचेर सिस्नोको झाडीमा मिल्काएको दृश्य सम्झें । आखिर रामले पनि धनुष भाँच्ने नै रैछन् । आफ्नो धनुष भाँच्चिएकामा मलाई पीर लाग्न छोड्यो । म हर्कले चिच्याएँ । रामले राजपाठ छोडेर चौध वर्ष वनवासमा जाने बेला भने म घुँकघुँक गर्दै रोएँ । अपहरणमा परेकी सीतालाई खोज्दै रामले बिलौना गरेको देखेर म पिताको छातीमा शिर राख्दै बरर आँसु झारेर फेरि रोएँ । बुबाले भन्नुभयो, ‘तँ त कस्तो रुन्चे रैछस् छोरा ! यो त नाटक मात्र हो नि लाटा । किन रुन्छस् ? नरो ।’ नाटक हेरेर राति घरमा फर्किन्थ्यौं । तर, मलाई निद्रा लाग्दैनथ्यो । मेरा आँखामा झलझली रामको अनुहार आउँथ्यो । मुस्कुराइरहेका राम ! चिन्तित राम ! रिसाइरहेका राम ! क्रोधित राम ! बिलौना गरिरहेका राम ! रामका विभिन्न अनुहारहरूले मलाई रातभर झस्काउँथे । म राम्ररी सुत्न सक्दिन थिएँ । कोल्टे फेरिरहन्थें ।", "लंकामा अशोकको बोटमुनि विरहिणी सीता रामको नाम जप्दै तड्पिरहेकी थिइन् । मेरा पिताको सम्झनामा मेरी माता सुदूर गाउँमा सालको बोटको सियालमा बसेर गालामा हात लगाउँदै वियोगी गीत गाउँदै थिइन् । रामले रावण मारेर सीतालाई भेटेको दिन म औधी खुसी थिएँ । म यसपटक खुसीले क्वाँ क्वाँ रोएको थिएँ । राम र सीताको मिलनले मलाई मेरा पिता र माताको बिछोडको दुःख बल्झाइदिएको थियो । हाम्रा साथमा मेरी मुवा थिइनन् । मेरा जागिरे पिता पहाडमा । मेरी मुवा मलवारामा कर्णालीको तिरमा रहेको पाताभार नाउँको एक बस्तीमा रहेको झुपडी रुँगेर लालाबालाको भविष्य सुनिश्चित गर्न हातका नंग्राले जमिन खोर्संदै थिइन् । धारिलो आँसीले जंगलका बुट्यानहरू फाँड्दै थिइन् । कुन रावणले मेरी मातालाई पिताबाट बिछोड गराइदिएको थियो ? मेरा पिताले पनि रामले झैं रावण मारेर मातालाई सुदूर गाउँबाट मुक्त गरेर आफूसँगै राख्न पाए कति जाती हुन्थ्यो ? म यस्तै रुमानी कल्पनाहरूमा मग्न भइरहन्थें । ", "रामायण नाटक मञ्चन भएको केही दिनमा नै बडादसैं आयो । दशमीको दिन थाहा पाएँ, आजको दिन रामले रावणमाथि विजय गरेको दिन रहेछ । सबैले मलाई टीका लगाइदिएर कड्कडाउँदा नयाँ नोट दक्षिणा दिए । बुबाले सबैभन्दा बढी नोटहरू दिनुभयो । गोजीमा राखेका नोटहरू हातका औंलाले मुसार्दै म दिनभर मख्ख परिरहें । गोजीभित्र हात घुसारेर साना औंलाले नोटलाई मुसार्दै म कित् कित् हाँस्थें । रामले रावणको वध गरेको दिन मेरो गोजी नयाँ नोटहरूले खाँदिएको थियो ।", "दसैंपश्चात् मेरा पिता एकमहिने विभागीय तालिममा पर्नुभयो । नेपालगन्ज जानुपर्ने भयो बुबालाई । उहाँले मलाई पनि साथै लिएर नेपालगन्ज जानुभयो । बुबालाई बाहिर बस्न नमिल्ने । तालिम केन्द्रमै बस्नुपर्ने । मलाई त्यसबेलाका बैतडी जिल्लाका सीडीओ रूपबहादुर स्वाँरको घरमा रहने बन्दोबस्त गर्नुभयो । उहाँको घरमा उहाँका छोरा, छोरी र अन्य नातेदार पनि रहन्थे । त्यहाँ बस्न थालेको एक हप्ता भएको थियो । मलाई झाडापखाला लाग्यो । बिरामी भएपछि मलाई छुट्टै कोठामा सारियो । त्यो अतिथि कक्ष थियो । भित्तामा काठका दराज थिए र दराजभरि किताबै किताब । म केही दिन इन्तु न चिन्तु भएर सुतें । झाडापखाला कम हुन थालेपछि म बिछ्यौनाबाट उठें र सुस्तरी पाइला चाल्दै दराजमा मिलाएर राखेका किताबहरू हातले मुसार्दै हेर्न थालें ।", "अचानक मेरा आँखा मोटो गाता भएको किताबमा परे । किताबमा ‘रामायण’ लेखिएको थियो । मेरो स्मृतिपटलमा बैतडी पाटनको रामलीला नाटक चित्रित हुन थाल्यो । मैले एक–एक गरी नाटकका पात्रहरू सम्झें– राम, सीता, लक्ष्मण, हनुमान, रावण आदि । बिस्तारै अरू पात्रका अनुहारहरू धुमिल हुँदै गए । मेरो मानसपटलमा रामको अनुहार झन् उज्यालो, झन् तेजिलो र टड्कारो देखिन थाल्यो । बैतडी, पाटनको रामलीला नाटकले मलाई रामको अनुहारसँग परिचय गराइदिएको थियो । म रामलाई सम्झिँदा त्यही रामलीलाका राम मेरा आँखाअगाडि आउँथे । श्याम वर्ण, लामा केशराशि, ललाटमा लामो चन्दनको टीका, शिरमा मुकुट, गलामा पुष्पहार, कानमा कुण्डल, हातमा धनुष, पाखुरामा कवच, पिठ्युँमा वाण राखेको तरकस, पाउमा खराउ र सेतो धोतीमा सजिएको रामको देदिप्यमान आकृतिको स्मरणले मात्र पनि म पुलकित हुन्थें । ", "मैले रामायणलाई ओल्टाइपल्टाइ हेरें । रामायणको अग्रभागमा मेरो स्मृतिमा रहेका रामको आकृतिसँग काटीकुटी मिल्ने रामको चित्र थियो । म हर्षले अभिभूत भएँ । मलाई त झाडापखालाको दबाई नै फेला परेजस्तो लाग्यो । म बिछ्यौनामा पल्टेर मनोयोगले रामायण पढ्न थालें । यो रामायण भानुभक्तको रामायण थिएन । गद्य शैलीमा लेखिएको थियो । मलाई पढ्न र बुझ्न झन् सजिलो भयो । म रातदिन नभनी रामायण पढ्न थालें । मलाई हेर्न मेरो कोठामा जो जतिबेला आए पनि म रामायण पढिरहेको हुन्थें । रामायण पढ्दै गर्दा मेरो दिमागमा रामलीला नाटकका दृश्यहरू सजीव भएर आउँथे । रामायण किताबमा रामलीला नाटकका राम पुनर्जीवित भएका थिए । रामायण पढ्दै गर्दा मैले आफू बिरामी भएको बिर्सेको थिएँ । पखाला चलेर जीउमा लगाएको कट्टु र जाँघ्या भिज्थ्यो, तन्ना फोहोर हुन्थ्यो । तर, म त्यसको समेत पर्वाह नगरी रामायणका रामको लीलामा डुबिरहेको हुन्थें ।", "रामायण पढेर म कैयौं पटक हाँसे, मुस्कुराएँ, खुसी भएँ । कैयौं पटक चिन्तित भएँ, डराएँ, काँपे । र, कति पटक सुकसुकाएँ, रोएँ, चिच्याएँ । रामायण मेरो दिमागमा कुँदियो । रामायण मेरो मुटुमा धड्कियो । रामायण मेरो रगतमा घुल्यो । रामायण मेरा नसामा बग्यो । रामायण मेरो सासमा अड्क्यो । रामायण मेरा आँखामा चम्क्यो । अन्ततः रामायण मेरो सिरानी भयो । रामायण मेरो सिरक बन्यो । रामायण पढ्दापढ्दै म निदाउँथें । निद्रामा म राम देख्थें । म तकियामुनि हात घुसार्थें । सिरकलाई जीउ वरिपरि बेरेर गुटुमुटु पार्थें । मेरा राम कतै नजाऊन् । मेरै शरीरमा टाँस्सिएर बसून् । रामको सपना देख्दादेख्दै म बिउँझन्थें । करिब एक हप्तामा मैले रामायण पढेर सिध्याएँ । रामायण पढेर सक्नु र म बिरामीबाट उठ्नु लगभग सँगसँगै भयो ।", "डाक्टरले भने, ’मेरो औषधिले काम गर्‍यो ।’ झाँक्रीले भने, ‘मसाने भूत लागेको थियो, झारफुक गरेर भगाइदिएँ ।’ मेरो मनले भन्यो, ‘मलाई त रामले निको बनाएका हुन् ।’ चार कक्षा पढ्दै गरेको सानो फुच्चेले बिरामी हुँदा पनि रातदिन नभनेर रामायण पढेर सिध्याएकामा म बसेको घरका आमा, दाजु र दिदीहरू छक्क पर्नुभयो । घरमा आउने जोसुकैलाई पनि उहाँहरू भन्नुहुन्थ्यो, ‘यो सानो फुच्चेले पनि रामायण पढेर सिध्यायो ! हामीले त अहिलेसम्म पल्टाएर हेरेका पनि छैनौं ।’ टोलभरि मेरो नयाँ परिचय स्थापित भयो– रामायण पढ्ने ठिटो । ", "हाम्रो नयाँ बसोबास भएको ठाउँ थारू गाउँ थियो– भगरैया । नयाँ घर बनिसकेपछि मात्र म गाउँ आएको थिएँ । दसैं संघारमा थियो । मेरा लागि ठाउँ मात्र नयाँ थिएन, त्यस गाउँका मान्छे पनि नयाँ थिए । मान्छेहरूको पहिरन र बोलीचाली पनि नयाँ थियो । नयाँ गाउँको नयाँ घरमा राति म सुत्न खोज्दै थिएँ, एक्कासि मादलको स्वरले झसंग भएँ । मादलको स्वर झन् प्रखर हुँदै गयो । मादलसँगै कारा, खैंजडा, झ्याली र मुरलीको आवाज पनि तिख्खर हुँदै गयो । सँगसँगै पुरुषका सामूहिक स्वरहरू पनि लहरिँदै आएर मेरा कानमा साउँती गर्न थाले ।", "‘राम, राम कहिके पुकर्णु, नही सुने राम हमारे", "जोगिया भेष धरी ऐनै हो रावन, सीता हरन लैइ गैनैइ...’", "थारू गीत सुनेर म दंग परें । एकछिन त आश्चर्यले अक्क न बक्क भएँ । थारू गीत नबुझे पनि गीतका पंक्तिबीच आइरहेका राम, सीता, रावण नामहरूले मलाई चकित बनाइरहेको थियो । ओहो यहाँ पनि ", "राम !! म खुसीले पुलकित भएँ । मलाई कता जाऊँ ? के गरूँ ? जस्तो भयो । शरीरभरि फैलिरहेको खुसीको तीव्र लहरले मलाई बिछ्यौनामा पस्रिरहन दिएन । म उठें र झ्यालबाट आवाज आएको दिशातर्फ हेर्न थालें । गाउँको बीचोबीच मेन्टलको प्रकाश फैलिरहेको थियो । आवाज त्यहींबाट आइरहेको थियो । ‘ओहो, मेरा राम यहाँ पनि रैछन् !’ मलाई झ्यालबाट हामफालेर जान मन लाग्यो । ओछ्यानबाटै मेरी मुवा कराउनुभयो, ‘सुत्न छोडेर झ्यालमा बसी के हेर्दै छस् ? खुरुक्क ओछ्यानमा गएर सुत् ।’ प्यारा रामलाई छातीभित्र समाहित गरेर म ओछ्यानमा घुस्रिएँ । ", "भोलिपल्ट भने अचम्मै भयो । मुवाले भन्नुभयो, ‘आज हाम्रो घरमा रामलीला नाच आउँछ ।’ मलाई विश्वास लागेन । म नबोली बसिरहें । मुवाले फेरि मलाई हकार्दै भन्नुभयो, ‘सुनिनस् आज हाम्रो घरमा रामलीला नाच आउँदै छ । राति झ्यालमा बसेर हेर्थिस् नि, हो त्यै नाच ! बुझिस् ?’ मैले चकित पर्दै मुवाको अनुहार हेरें । मेरो अनुहार खुसीले गुलाबी भयो । म खुसी लुकाउन खोज्दै थिएँ, सकिन । मेरा आँखाबाट आँसु छचल्किए । म हाँस्दै रुन थालें– क्वाँ क्वाँ ! मेरी मुवाले मेरो टाउको मुसार्दै भन्नुभयो, ‘तेरा लागि नै हो आज घरमा रामलीला नाच मगाएको । तेरा बुबा भन्दै हुनुहुन्थ्यो– तैले त रामायण पढिसकिस् रे ! आज रातभर नाच हेर । म केई भन्दिन लाटा !’ मुवाको मायाले मेरो रुवाई झन् तेज भयो । रुँदारुँदै म जमिनमा घोप्टिएँ ।", "साँझपख घरमा रामलीला नाच टोली आइपुग्यो । मेरो घरको आँगन संगीतमय भएको थियो । म मुवासँग बसेर नाच हेरिरहेको थिएँ । तर, मन रामतिरै थियो । कुन बेला राम आउँछन् र आफ्नो लीला प्रदर्शन गर्छन्, म व्यग्रतापूर्वक प्रतीक्षा गरिरहेको थिएँ । मोह्रियाले गीतबाटै देवीदेवताको पुकारा गर्दै रामलीला नाच सुरु भएको जनाउ दियो,", "ऊसँगै बसिरहेका अन्य वाद्यवादकहरूले बाजा बजाउँदै गीतको बोल दोहोर्‍याए । आँगनको एक छेउबाट अचानक राम प्रकट भए । रामको पछिपछि सीता र लक्ष्मण ! रामको शिरमा मुकुट थियो र काँधमा धनुष । ‘राम ! राम !’ म चिच्याएँ । मलाई चुप बस भन्ने इसारा गर्दै मुवा मुस्कुराउनुभयो ।", "राम मेरै अगाडि आएर उभिए । मेरो मुटुको धड्कन बढ्न थाल्यो । शरीरमा खुसीको तीव्र लहर प्रवाहित भयो । म रोमाञ्चित भएर रामलाई हेर्न थालें शिरदेखि पैतालासम्म । शिरको मुकुट सधैंझैं आज पनि चमचम चम्किरहेको थियो । उनले सेतो धोती पहिरेका थिए । कम्मरमाथिको आङ भने नांगो थियो । पहाडका रामको पाउमा थियो खराउ ! अहिलेका रामले भने चप्पल लगाएका थिए । खराउ लगाउन् वा चप्पल ! उनी मेरा प्रिय राम नै थिए । मेरा राम बोल्न थाले । राम बोल्दाबोल्दै कहिले मुस्कुराउँथे, कहिले हाँस्थे त कहिले क्रोधित हुन्थे । तर, म केही बुझिरहेको थिइनँ । उनी हिन्दी मिश्रित थारू भाषामा बोलिरहेका थिए । मैले उनले बोलेको कुरामा ध्यान दिन छोडें । म उनको हाउभाउ र मुद्रामा मात्र ध्यान दिन थालें । मैले रामायण पढिसकेकाले उनले के बोल्दै छन् र अब के हुँदै छ भन्ने कुराको आफैं अनुमान गर्न सक्थें । ", "रामले संवाद भनिसकेपछि मोह्रियाले गीतको बोल टिप्थ्यो । सबैले उसको अनुसरण गर्थे । गीतको बोलमा अब हुने घटनाबारे जानकारी हुन्थ्यो । गीतको बोलसँगै बाजाको मधुर धुन गुन्जिन थालेपछि मृदंगिया मादल बजाउँदै आँगनमा आउँथ्यो र उसको पछिपछि नचनियाले आफ्नो रंगविरंगी लेहंगालाई मादलको तालसँगै फिरिरिरी ओर्काइफर्काइ गर्थी । नाच चलिरहेसम्म नाटकका कलाकारहरू आँगनको एक छेउमा गएर टुक्रुक्क बस्थे । रामलीला नाच कुखुरा भालेको पहिलो डाकसम्म चलिरह्यो । मुवाको काखमा बसेर झप्की लिँदै मैले मिर्मिरेसम्म रामलीला नाच हेरिरहें । राम र सीताको बिछोडका बेला मेरी माता सुकसुकाउनुभयो । घुँक्कघुँक्क गर्दै बरबरी आँसु झार्नुभयो । सायद आफ्ना पतिको सम्झनाले मुवालाई भावविह्वल बनाएको थियो ।", "भोलिपल्ट दुई युवक हाम्रो घरमा आए । उनीहरू रामलीला नाच देखाएबापतको पैसा लिन आएका थिए । उनीहरूले मुवासँग भेटको बेला भने–", "‘रामराम हजुर ।’", "‘रामराम !,’ मुवाले जवाफ दिनुभयो ।", "‘रामराम बाबु !,’ अर्कोले मतिर हेर्दै भन्यो । म चुप लागिरहें ।", "‘रामराम भन् ! तँलाई नमस्कार भन्दै छन्,’ मेरी मुवाले मलाई रामरामको अर्थ बुझाउनुभयो ।", "‘रामराम !,’ मैले खुसी हुँदै भनें । थारू भाषामा ‘रामराम’ शब्दको अर्थ बुझेर म आश्चर्यचकित भएँ । म सानो छँदा मेरी मुवाले मलाई ‘राम’ हेर्न जान्छस् लाटा ?’ भन्नुभएको थियो । ‘राम’ को अर्थ थियो– जात्रा, मेलाको रमाइलो ! अहिले मुवाले नै बुझाइरहनु ", "भएको थियो– ‘रामराम’ भनेको अभिवादन हो । ओहो ! राम नाम हाम्रो जीवन र संस्कृतिको कति अभिन्न अंग रहेछ ! राम नामप्रति म झन् मोहित भएँ ।", "गाउँमा रामलीला नाच लाग्न छोडेको दशकौं भयो । सशस्त्र द्वन्द्व चर्किंदै गएपछि रामलीला नाचको पनि दुःखद अन्त्य भयो । गाउँमा रामलीलाका गीतहरू गुन्जिन छोडे । गीतहरू बन्दुकको कर्कश आवाजमा विलुप्त भए । रामलीलाको मृदंगियाले खरी झारेर मादललाई घरको एक कुनामा फाल्यो । लेहंगा फरफराउँदै नाच्ने नचनियाले आफ्नो लेहंगाले धान राख्ने डेहरीको प्वाल टाल्यो । रामलीलाका पात्रहरू कोही पुलिस बने, कोही विद्रोही । कोही विद्रोहीको अपहरणमा परे । कोही राज्यको कहरमा मुग्लान भास्सिए । त्यसपछि गाउँबाट मेरो राम पनि हरायो, गुमनाम भयो । ", "गाउँका बरघरको आँगनमा राखेको साउन्ड बक्सबाट हिन्दी सिनेमाको गीत घन्किरहेको थियो । आँगनमा युवायुवतीहरू कम्मर हल्लाएर झुमीझुमी नाचिरहेका थिए । म हेर्दै थिएँ, दुई युवाले बूढा बरघरलाई हातले डोर्‍याएर ल्याए । आफ्ना नाति उमेरका युवाहरूसँग बरघर पनि मच्चीमच्ची नाच्न थाले । मैले चिनेका राम र वर्तमान पुस्ताका राम एउटै थिए तर रामलाई चिन्ने माध्यम र शैली फरक थियो । अहिलेका राम विद्युतीय माध्यमका अनेक थरीका चक्का, चिप्स र फ्ल्यास प्लेयरमा अनूदित भएका थिए । उनी जहाँतहीँ छ्यापछ्याप्ती थिए । उनलाई पाउन र देख्न अनुकूल समय पर्खिनुपर्ने र रातभर जाग्नुपर्ने आवश्यकता थिएन । राम सर्वसुलभ भए । तर, मलाई दुःख यसमा थियो कि मेरा गाउँले राम, मेरा मनका राम र मेरा अनुभूतिका राम मेरो स्मृतिमा सीमित भएका थिए । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/mera-ram-09122023054400-1000x0.jpg&w=1000&h=0", "author": "महेशविक्रम शाह", "author_link": "https://ekantipur.com/author/author-11067", "published_date": "मंसिर २३, २०८०"},
{"link": "https://ekantipur.com/world/2023/12/07/italy-will-not-participate-in-the-chinese-bre-project-49-07.html", "title": "इटाली चिनियाँ बीआरआई परियोजनामा सहभागी नहुने", "summary": "काठमाडौँ — इटाली चीनको महत्त्वाकांक्षी परियोजना बेल्ट एन्ड रोड इनिसियटिभ (बीआरआई) मा सहभागी नहुने भएको छ । प्रधानमन्त्री जोर्जा मलोनी प्रशासनले चीनलाई बीआरआई परियोजनामा सहभागी नहुने जानकारी गराएको हो । बीआरआई परियोजनामा सहभागी हुने समयसीमा समाप्त हुनुअघि नै इटालीले हात झिकेको हो ।", "paragraphs": ["व्यापार र भौतिक पूर्वाधारमा केन्द्रित भएर इटालीले बीआरआईमा सहभागी हुने सम्झौता गरेको थियो । इटाली परियोजनामा सहभागी हुने एक मात्र जी-७ देश हो । इटालीले सन् २०१९ मा बीआरआईमा सहभागी हुने सम्झौता गरेको थियो । सम्झौताको अमेरिकालगायतका मुलुकले त्यतिबेला नै आलोचना गरेका थिए ।", "सन् २०१३ मा चिनियाँ राष्ट्रपति सी चिनफिङले घोषणा गरेको बीआरआई परियोजनाअन्तर्गत एसिया र युरोपमा गरी १ ट्रिलियन अमेरिकी डलर लगानी हुने जनाइएको थियझ । परियोजनाअन्तर्गत चीन र युरोपलाई जोड्न विद्यमान रेलमार्ग सुधार तथा नयाँ योजना सुरु गर्ने पनि बताइएको थियो । ", "सन् २०१९ मा राष्ट्रपति सीले इटालीमा २० बिलियन युरो लगानी गर्ने बताए पनि त्यसको सानो हिस्सा मात्र लगानी भएको", " त्यस्तै सन् २०१९ मा १३ बिलियनबराबरको विभिन्न सामान चीन निर्यात गरेको इटालीले गत वर्ष केही बढी १६.४ बिलियन युरोबराबरको निर्यात गरेको छ । अर्कोतर्फ आयात भने बढिरहेको छ । सोही अवधिमा चीनबाट आयात भने ३१.७ बिलियन युरोबाट ५७.५ बिलियन युरो पुगेको छ । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/china-great-hall-07122023050603-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २१, २०८०"},
{"link": "https://ekantipur.com/koseli/2023/12/09/kissingers-relaxation-diplomacy-59-15.html", "title": "किसिन्जरको त्यो ‘विश्राम कूटनीति’", "summary": "कूटनीतिमा अक्सर बौद्धिक, ठट्यौलो र चलाखीपूर्ण भाषाको प्रयोग हुन्छ । आफ्नो उद्देश्यसिद्ध गर्न जसको लवजमा यस्तो भाषा पत्यारलाग्ने गरी बग्छ उही नै असल कूटनीतिज्ञ हो । त्यसैले हुँदो हो, यसो गर्न जान्ने उम्दा पेसालाई बुझाउन बेलायती प्रधानमन्त्री विन्सटन चर्चिलले भनेका थिए, ‘कूटनीति भनेको मानिसहरूलाई यस्तो तरिकाले नर्क जाऊ भन्ने कला हो कि उनीहरू कताबाट जाने भनेर बाटो नै सोध्न पुग्छन् ।’ ", "paragraphs": ["महान् कूटनीतिज्ञ भनेर चिनिएका अमेरिकी पूर्वविदेशमन्त्री तथा राष्ट्रिय सुरक्षा सल्लाहकार हेनरी किसिन्जरसँग चर्चिलले भनेझैं उम्दा कला थियो । उनले यही कलाको प्रयोग गरी एक्काइसौं शताब्दीको अमेरिकी कूटनीतिको मियो सम्हाले दशकौंसम्म । ", "वाक्पटुता र कुटिल चालका लागि माहिर मानिएका किसिन्जर आफैं आफ्नो पेसाको निर्वैयक्तिक रूपले हँसिमजाक गर्थे र भन्थे, ‘एक महान् कूटनीतिज्ञ एक महान् ढँटुवा पनि हो ।’ रमाइलो के भने, एकथरी मानिस किसिन्जरलाई महान् कूटनीतिज्ञ मान्छन् भने एकथरी चाहिँ उनलाई महान् ढँटुवा पनि ठान्छन्, जसले शान्तिको आवरणमा युद्ध अपराधसमेत गर्न पुगे । ", "आलोचना र प्रसिद्धि दुवैको चुचुरोमा नित्यनिरन्तर बसिरहेका उनै हेनरी सय वर्षको उमेरमा नोभेम्बरको अन्ततिर संसारबाट बिदा भए । उनको देहान्तले फेरि एकपटक उनलाई विश्वभर सम्झनाको मझधारमा उभ्याइदिएको छ । ", "जर्मनीको फर्थमा २७ मे १९२३ मा जन्मेका र पछि अंगीकृत अमेरिकी नागरिक बनेका हेनरी किसिन्जर कूटनीतिको दुनियाँमा यसरी जम्न पुगे कि, शताब्दीकै विश्वसम्बन्ध उनको वरिपरि घुम्यो । उनी दिवंगत हुनेबित्तिकै ‘दी न्युयोर्क टाइम्स’ का पत्रकार डेभिड ई स्याङ्गरले एउटा लामो स्मृतिपत्र प्रकाशित गर्दै किसिन्जर उपल्लो तहको प्रशंसा र निन्दा दुवै पाउने इतिहासका दुर्लभ कूटनीतिज्ञ भएको विश्लेषण गरे । हुन पनि हालसम्म ४६ राष्ट्रपतीय कार्यकाल चलिरहेको अमेरिकामा किसिन्जर एक्लैले १२ राष्ट्रपतिलाई सल्लाह दिन भ्याए, जो आफैंमा एउटा कीर्तिमान थियो । उनले आफ्नो बहुआयामिक व्यक्तित्व, गहिरो अध्ययन, उच्च सरकारी ओहदा र प्रभावशाली लेखन सबै नै कूटनीतिक चातुर्यका लागि प्रयोगमा ल्याए । ", "किसिन्जरको प्रारम्भिक जीवन दोस्रो विश्वयुद्ध र नाजी बर्बरताले ल्याएको उथलपुथलका घटनाहरूले गहिरो गरी प्रभावित थियो । उनको परिवारले हिटलरशाहीको बढ्दो धम्की र अत्याचारको सामना गर्‍यो । हिटलरको यहुदीविरोधी नीतिहरू तीव्र हुँदै गएपछि अरूहरूले झैं अन्ततः किसिन्जर परिवारले पनि अमेरिकामा शरण लिन मातृभूमिबाट भाग्ने कठिन निर्णय गर्‍यो । ", "किसिन्जरको यो कथा अर्का प्रभावशाली यहुदी शरणार्थी अल्बर्ट आइन्स्टाइनको जीवनसँग मिल्दोजुल्दो छ । नोबेल पुरस्कार पाइसकेका र विश्व हल्लाउने खोजहरूले जल्दोबल्दो भौतिकशास्त्रीको ख्याति कमाइसकेका आइन्सटाइनले सन् १९३३ मै जर्मनी छाडेर अमेरिकामा शरण लिएका थिए । आइन्सटाइन आइपुगेपछि अमेरिकाले अणु विस्फोट गरेर अथाह ऊर्जा निकाल्न सकिने उनकै सिद्धान्तबाट परमाणु बम बनायो । पछि, त्यही बम जापानमा खसालेर अमेरिका विश्वको पहिलो शक्ति बन्यो ।", "किसिन्जरचाहिँ विश्वशक्ति भएको अमेरिकालाई पहिलो बनाइराख्न कूटनीतिक चातुर्यताको प्रयोगमा जुटिरहे । जापानमा भएको नरसंहारकारी हमलापछि आइन्सटाइन विनाशक बमको प्रयोगविरुद्ध शान्तिवादको आन्दोलनमा होमिए । किसिन्जरचाहिँ परेको बेला जे पनि गर्नुपर्छ भन्ने सिद्धान्तमा कहिले गोप्य रूपमा शत्रु मुलुकहरूमा बमबारी गर्ने र कहिले तिनैसँग शान्ति सम्बन्ध कायम गर्ने दोहोरो चरित्र निर्वाहमा डटिरहे । यसरी अलग उमेर, विशेषज्ञताको भिन्न क्षेत्र र फरक अडानका बाबजुद आइन्स्टाइन र किसिन्जर दुवैको जीवनमा साझा अनुभव एउटै थियो– दमनकारी राजनीतिक वातावरणका कारण आफ्नो देश छोड्नुपरेको बाध्यता ।", "४४ वर्षले जेठा–कान्छा आइन्सटाइन र किसिन्जरबीच समयको अन्तरालले प्रत्यक्ष भेटघाट हुन सकेन । किनभने, आइन्सटाइन प्रसिद्धिको शिखरमा हुँदा किसिन्जर जन्मेकै थिएनन् । किसिन्जर शक्तिको केन्द्रमा पुग्दा आइन्सटाइन संसारबाट हिँडिसका थिए । एकअर्कालाई नभेटेका दुई शरणार्थी यहुदीले आफ्नै तरिकाले अमेरिकालाई गुण लगाए भने इतिहासमा आ–आफ्नै अनौठो तरिकाले दिगो विरासतहरू छोडे । नाजी शासनले एक देशबाट अर्को देशमा पुर्‍याइएका यी दुईको जीवनमा समयले छाडेको छाप र तिनले समयको धार बदल्न निर्वाह गरेको भूमिकाबारे इतिहासकार र विश्लेषकहरूबीच चाखलाग्दो छलफल र विमर्श हुने गरेको छ । ", "किसिन्जरले आफ्ना कूटनीतिक अनुभवका बारेमा दुई भागमा एक पुस्तक लेखेका छन्– इयर्स अफ अपहिभल्स । ‘उत्पातका वर्षहरू’ भन्ने अर्थ लाग्ने उनको पहिलो संस्मरण सन् १९८२ र दोस्रो २०११ मा प्रकाशित थिए । पहिलो भागले प्रारम्भिक वर्षहरूमा उनको जीवनको व्यक्तिगत यात्राको अन्तरदृष्टि प्रदान गर्छ । नाजी शासनमा उनको परिवारले सामना गरेका चुनौतीहरू र जर्मनीबाट भाग्दाको गहिरो प्रभावको वर्णनले के दर्साउँछ भने शरणार्थी जीवनले उनलाई गहिरो गरी अत्याएको थियो । उनको त्यस भावनात्मक दशाको आलोकबाट हेर्दा एउटा लयबाट बिथोलिएर फेरि जीवन सुरु गर्दा आइलाग्ने अनिश्चिततालाई पर्गेल्न र त्यसले कसरी उनको चरित्रलाई आकार दिएको छ भन्ने खुट्याउन सजिलो हुन्छ । मानिसका व्यवहारहरूप्रति सदा जिज्ञासु एक किशोर देश छाडेर अमेरिका पुग्दा सुरु भएको दोस्रो विश्वयुद्धताका जवान सैनिक हुन पुग्यो ।", "तर, गहिरो बौद्धिक चेतनाले उसलाई केवल बन्दुकहरू चलाउने सिपाहीमा सीमित रहन दिएन । बरु, बन्दुक चलाउन बाध्य पार्ने शासन सत्ता र विश्व सम्बन्धलाई प्रभाव पार्ने विधा कूटनीतिको बाटोमा रफ्तारका साथ दौडने अथक धावक बनाइदियो । दोस्रो विश्वयुद्धको संक्षिप्त सैनिक सेवापछि किसिन्जरले हार्वर्ड विश्वविद्यालयबाट अन्तर्राष्ट्रिय सम्बन्धको जटिलता र त्यसको आयाम पक्रने गरी राजनीतिशास्त्रमा विद्यावारिधि गरे । उनको शैक्षिक उपलब्धिले एक विशिष्ट कूटनीतिज्ञका लागि चाहिने जग खडा गरिदियो । ", "किसिन्जरलाई राष्ट्रपति रिचर्ड निक्सनले सन् १९६९ मा राष्ट्रिय सुरक्षा सल्लाहकारमा नियुक्त गरे । यो नियुक्ति नै दोस्रो विश्वयुद्धपछि सुरु भएको शीतयुद्धको तनावपूर्ण विश्व सम्बन्धलाई आकार दिने सुरुवात बन्न पुग्यो । विषयमा पकड, बोलीमा चातुर्यता र काममा अन्तहिन लगावका कारण उनलाई सन् १९७३ मा राष्ट्रपति जेराल्ड फोर्डले विदेशमन्त्रीमा नियुक्त गरे । त्यसै वर्ष उनले नोबल शान्ति पुरस्कार पाएका थिए, जसको चर्चा अलि पछि गरिनेछ । व्यावहारिक शक्तिमा आधारित कूटनीतिको विशेषता भएको उनको राजनीतिक दृष्टिकोणले अमेरिका र विश्व सम्बन्धलाई डोर्‍याएको देखिन्छ । उनले लिएको यो एक यस्तो राजनीतिक दर्शन थियो, जसले वैचारिक वा आदर्शको नैतिक चिन्ताहरूभन्दा व्यावहारिक विचारहरूलाई प्राथमिकता दिन्छ ।", "शीतयुद्धको उचाइमा दुई विपरीत ध्रुवका महाशक्तिबीचको बढ्दो तनाव कम गर्न उनको यो रणनीतिक दृष्टिकोणले अन्तर्राष्ट्रिय सम्बन्धको जटिलतालाई हल गर्न वा बढ्न नदिन प्रभावशाली भूमिका निर्वाह गर्‍यो । खासगरी, सोभियत संघसँग अमेरिकाको तनाव कम गर्ने खालको सम्बन्ध निर्माणमा उनको कूटनीतिक कौशलले अमिट छाप छोड्यो, जसले गर्दा सम्भावित युद्धहरू टर्न पुगेको उनका प्रशंसकहरूको निचोड छ । ‘दी स्ट्राटेजिक आर्म्स लिमिटेसन टक्स्’ (साल्ट) भनिने रणनीतिक हतियारमा सीमितता ल्याउन अमेरिका र सोभियत संघबीच गरिएका शीतयुद्धकालीन शृंखलाबद्ध वार्ताको योजनाकार किसिन्जर थिए । विशेषगरी आणविक हतियारहरूको प्रसारलाई सीमित गर्ने उद्देश्यका साथ भएका यी वार्ताले दुई महाशक्तिहरू बीचको अस्त्र–शस्त्रको दौड रोक्न धेरै सम्झौताहरू गरायो । साल्ट– वार्तामा किसिन्जरलाई उनको रणनीतिक र कूटनीतिक कुशलताका लागि इतिहासकारहरू चिरस्मरण गर्छन् । ", "कूटनीतिक वृत्तमा प्रयोग हुने एक फ्रान्सेली शब्द छ– दितँत्, जसको शाब्दिक अर्थ हुन्छ– विश्राम । साल्ट–वार्तामा किसिन्जरले रुससँग ‘दितँत् डिप्लोमेसी’ अर्थात् तनावरहित कूटनीतिको रणनीति अघि सारे । सीमा सम्बन्ध र कूटनीतिको सन्दर्भमा ‘दितँत् रणनीति’ भनेको दुई देशका गुटहरूबीचको तनाव कम गर्नु या उत्तम समय कायम गर्नु हो । शीतयुद्धको दौरान अमेरिका र सोभियत संघबीच बढेको तनावपूर्ण सम्बन्धलाई कम गर्न उनको ‘दितँत् कूटनीति’ ले महत्त्वपूर्ण भूमिका निर्वाह गर्‍यो । साल्ट–वार्ताको सबैभन्दा प्रभावकारी र महत्त्वपूर्ण नतिजा हो– अमेरिकी राष्ट्रपति निक्सन र सोभियत संघका महासचिव लियोनिद ब्रेज्नेभद्वारा मे २६, १९७२ मा हस्ताक्षर गरिएको साल्ट सन्धि ।", "शीतयुद्धको सुरुवातपछि पहिलोपल्ट दुई महाशक्तिका बीच भएको यो सन्धिले आफ्ना सेनामा आणविक अस्त्रको संख्या कटौती गर्न दुवै देशलाई राजी बनाएको थियो । बढ्दो आणविक युद्धको सन्त्रास फैलिरहेका बेला भएको यो सम्झौताले यसका योजनाकार किसिन्जरलाई विश्व कूटनीतिमा नामी खेलाडीका रूपमा स्थापित गरिदियो । यो उनको ‘दितँत् कूटनीति’ को परिणाम थियो, जसको प्रभावकारिता र दिगोपनबारे सयौं ऐतिहासिक बहस भएका छन् । जे होस्, त्यस समय ‘दितँत् रणनीति’ ले शीतयुद्धका दुई जानी दुश्मनलाई युद्धको मोर्चामा जाने बाटोबाट फर्काएर एकै टेबलमा बस्ने वातावरण खडा गरिदिएको थियो, जो सानो विषय थिएन र होइन पनि । ", "संसारलाई चकित पार्ने कूटनीतिक चालमा किसिन्जरले सन् १९७२ मा संयुक्तराज्य अमेरिका र जनवादी गणतन्त्र चीनबीच कूटनीतिक सम्बन्ध स्थापना गर्ने योजना बनाए । त्यस बेलासम्म बाहिरी विश्वसँग अलगथलग रहेको चीन आफैंभित्र सीमित एक कम्युनिस्ट देश थियो । सोभियत संघलाई एक्लो पार्न चीनसँगको मित्रता कायम राख्न जरुरी छ भन्ने बुझ्न चतुर खेलाडी किसिन्जरलाई समय लाग्ने कुरै भएन । एकातिर सोभियत संघसँग साल्ट–वार्ता गरेर तनाव मत्थर पार्नु र अर्कातिर चीनलाई आफ्नो पोल्टामा ल्याउने चाल चल्नु किसिन्जरको दैनिकी थियो । ", "चीनसँग नजिकिन उनले अपनाएको रणनीतिलाई विश्व मामिलाका पण्डितहरू ‘पिङ–पोङ कूटनीति’ भन्छन् । यो यस्तो गोप्य चाल हो, जसमा अनगिन्ती गुप्त बैठकहरूको शृंखला समावेश थियो । यिनै बैठकहरूले चीनलाई अमेरिकासँग सम्बन्ध बढाउन राजी गरायो । र, सम्भव भयो– राष्ट्रपति निक्सनको चीन भ्रमण । चीन र सोभियत संघबीचको छद्म दरारलाई रणनीतिक रूपमा प्रयोग गरेर किसिन्जरले भूराजनीतिक परिदृश्य मात्रै नभई अमेरिका र चीनबीचको सम्बन्धलाई अन्तिम रूपले सामान्य बनाए । यस कामका लागि पनि उनको प्रशंसा हुने गर्छ । ", "हरेक सिक्काको दुई पाटो हुन्छ भनेजस्तो किसिन्जरको यो बढ्दो सफलताले उनको आलोचना पनि उत्तिकै जन्मायो । सोभियत संघ र चीन त छँदै थियो, चिलीदेखि मध्यपूर्वसम्मका तानाशाहहरूसँग गुप्त रूपले हात मिलाएपछि सिद्धान्त र आदर्शको दायरालाई धमिलो पारी व्यावहारिकताका नाममा उनले चालेका कदमहरूले मानवअधिकार र विधिको शासनको हुर्मत लियो भन्नेहरूलाई प्रशस्त बल मिल्यो । त्यसमाथि, भियतनाम युद्धमा उनको भूमिकाले हजारौं हजारको ज्यान गयो । यसले बढ्दो चन्द्रमासरी उनको ख्यातिमा आलोचनाको कालो बादल लगायो । ", "राष्ट्रिय सुरक्षा सल्लाहकारको रूपमा किसिन्जर भियतनाम युद्धमा गहिरोसँग संलग्न थिए । उनले उत्तरी भियतनामी प्रतिनिधिहरूसँग गोप्य वार्ताहरू सञ्चालन गरे । यसैको परिणाम थियो सन् १९७३ को पेरिस शान्ति सम्झौता । किसिन्जरको कार्यकालको सबैभन्दा विवादास्पद पक्षहरूमध्ये एक भियतनाम युद्धको समयमा कम्बोडियामा गोप्य बमबारी थियो । आलोचकहरू तर्क गर्छन्– ती बम विस्फोटहरू अमेरिकी कंग्रेस (प्रतिनिधिसभा, जसमा तल्लो र माथिल्लो दुवै सदन हुने गर्छ) को स्वीकृतिबिना गरिएको थियो । आततायी रूपमा गरिएको त्यो गोप्य बमबारीले धेरै आम नागरिक मारिए भने कम्बोडियामा अस्थिरता बढायो । ", "भियतनाम युद्धको दौरान कम्बोडियामा सन् १९७९ मा भएको त्यो गोप्य बम विस्फोटलाई किसिन्जरले नाम दिएका थिए– ‘अपरेसन मेनु’ । राष्ट्रपति निक्सनलाई हात लिएर उनले कार्यान्वयन गराएको यो गुप्त सैन्य अभियानले दक्षिणपूर्व एसियाको भूराजनीतिक परिदृश्यमा ठूलो प्रभाव पार्‍यो । विस्फोटले दक्षिणपूर्वी एसियामा पहिलेदेखि नै तनावपूर्ण अवस्थालाई बढायो । अमेरिकाले उत्तर भियतनामी आपूर्ति मार्गहरू र कम्बोडियामा भियतनामी गुरिल्ला लुक्ने ठाउँहरू अवरुद्ध गर्न खोज्दा भियतनाम युद्धको दायरा फराकिलो बनायो भने छिमेकी देशहरूलाई युद्धको चपेटामा ल्यायो ।", "अपरेसन मेनुले भियतनामको सिमाना बाहिर अमेरिकी सैन्य कारबाही बढाएको थियो । यसले भियतनाम र कम्बोडियामा मात्रै नभएर, विश्वभरमै अमेरिकाविरोधी भावनालाई उकास्यो । अमेरिकाको ज्यादतीविरुद्ध पोलपोटको नेतृत्वमा रहेको कम्युनिस्ट विद्रोही समूह खमेर रुजको विकासका लागि यसले ऊर्वर भूमि प्रदान गर्‍यो, जसको उदयले अन्ततः सन् १९७५ मा कम्बोडियाको सत्ता कब्जा गर्‍यो । पोलपोटको शासनले कट्टरपन्थी सामाजिक र कृषि सुधारहरू लागू गर्दा विनाशकारी नरसंहारको नेतृत्व गर्‍यो । खमेर रुजको क्रूर शासनले अनुमानित १७ लाख मानिसको मृत्यु भएको थियो । यो सबैको जिम्मेवार किसिन्जरको गोप्य सैन्य कारबाही नै थियो । मुख्यतः भियतनाम, कम्बोडिया र चिलीमा अमेरिकी संलग्नतासँग जोडिएका अवर्गीकृत कागजातहरू र अभिलेखहरूले किसिन्जरलाई युद्धअपराधमा दोषी थिए भन्ने संकेत गर्छ । यसरी ‘अपरेसन मेनु’ अमेरिकी इतिहासमा गहिरो विवादास्पद अध्याय भएको थियो, छ र यो रही नै रहनेछ । ", "प्रशंसा र विवादको समानान्तर प्रसिद्धिका बीच किसिन्जरले मध्यपूर्वको कूटनीतिमा पनि दूरगामी प्रभाव पारेका थिए । इजरायल र मुख्य रूपमा इजिप्ट–सिरियाको नेतृत्वमा अरब राज्यहरूको गठबन्धनबीच सन् १९७३ अक्टोबरमा १९ दिनसम्म चलेको योम किप्पुर युद्धले त्यस क्षेत्रमा मानवीय संकट निम्त्याएको थियो । हालै मात्र हमासको आश्चर्यजनक रकेट आक्रमणझैं यहुदीहरूको पवित्र दिन ‘योम किप्पुर’ को समयमा इजिप्ट र सिरियाले इजरायलमा आक्रमण सुरु गरेका थिए । राष्ट्रपति अनवर सदातको नेतृत्वमा इजरायलबाट सिनाई प्रायद्वीपलाई इजिप्टले पुनः प्राप्त गर्न चाहन्थ्यो भने सिरियाका राष्ट्रपति हाफेज अल–असद इजरायलबाट गोलान हाइट्स फिर्ता लिने ताकमा थियो । यी दुवै ठाउँ इजरायलले सन् १९६७ मा कब्जा गरेको थियो । ", "तत्कालीन इजरायली प्रधानमन्त्री गोल्डा मेयरले प्रत्याक्रमणका लागि सेना परिचालन गरे । त्यसै वर्ष विदेशमन्त्रीमा नियुक्त भएका किसिन्जर यहुदी हुनुको नाताले इजरायलका पक्षमा थिए । योम किप्पुर युद्धले महाशक्तिहरू सम्मिलित फराकिलो द्वन्द्व बढ्ने अवस्था निम्त्यायो । किनभने अमेरिकाले इजरायललाई समर्थन गर्‍यो भने सोभियत संघले इजिप्ट र सिरियालाई । यस्तोमा किसिन्जरले प्रत्यक्ष रूपमा अमेरिका र सोभियत–टकराव रोक्न काम गरे र कूटनीतिक समाधान खोज्न सोभियत नेताहरूसँग हात मिलाए । उनको यो रणनीति ‘सटल डिप्लोमेसी’ अर्थात सूक्ष्म कूटनीतिको नामले चिनिन्छ । ", "अर्कातिर, इजरायलको कमजोर हालतलाई आकलन गरी उनले युद्धविरामका लागि संयुक्त राष्ट्रसंघको संयन्त्र परिचालन गरे । योम किप्पुर युद्ध अरब–इजरायली द्वन्द्वको इतिहासमा एक निर्णायक घटना हो र यसले मध्यपूर्वको भूराजनीतिक परिदृश्यमा गहिरो प्रभाव पारेको थियो । किनभने यो युद्ध रोक्न भएका प्रयासले अरब–इजरायल शान्ति प्रक्रियाको मार्गमा दिगो प्रभाव पारेको थियो । किसिन्जरको प्रयासले सन् १९७८ मा क्याम्प डेभिड सम्झौतासहित पछिल्ला कूटनीतिक पहलहरूका लागि आधार तयार पार्‍यो, जसले इजरायल र इजिप्टबीचको शान्ति सन्धिको नेतृत्व गर्‍यो ।", "यति काम फत्ते गर्न किसिन्जरले युद्धरत पक्षबीच वार्ता र मध्यस्थता गर्न मध्यपूर्वका विभिन्न राजधानीहरूमा व्यापक यात्रा गरेका थिए । यता, सन् १९५६ देखि चल्दै आएको भियतनाम युद्धमा अमेरिकी संलग्नताले कुनै परिणाम हात नपारेपछि त्यसलाई टुंग्याउन कारगर मानिएको पेरिस शान्ति सम्झौता सन् १९७३ को सुरुवातमै गरिसकेका थिए किसिन्जरले । भियतनाम र अरब–इजरायलको द्वन्द्वमा मध्यस्थताको भूमिका निर्वाह गरेबापत उनलाई भियतनामी सैन्यविद् तथा कूटनीतिज्ञ ले डुक थोसँगै त्यस वर्षको नोबेल शान्ति पुरस्कार दिइयो, जसको व्यापक आलोचना भयो । ", "कम्बोडियामा नरसंहार मच्चाएको, चिलीमा सत्ता अपदस्थ गराएको, अर्जेन्टिनामा जुन्ता विद्रोहीलाई सघाएको, इस्ट टिमोरमा आक्रमण गर्न इन्डोनेसियालाई उक्साएको र स्वतन्त्रता आन्दोलनको दौरान बंगलादेशीको नरसंहार गर्दा पाकिस्तानको पक्ष लिएको तात्तातो पृष्ठभूमिमा किसिन्जरलाई मिलेको शान्ति पुरस्कारको आलोचना अमेरिकाभित्रै पनि चरम रूपमा हुन पुग्यो । यसलाई 'शान्ति पुरस्कार होइन, युद्ध पुरस्कार' भनेर न्युयोर्क टाइम्सले त उनको विदेश नीतिको आलोचना नै गरेको थियो । कतिसम्म भने किसिन्जरलाई नोबल पुरस्कार दिइएकामा चित्त नबुझेर त्यस पुरस्कार समितिका दुई सदस्यले समितिबाट राजीनामा नै दिएका थिए । यता ले डुक थोले पुरस्कार अस्वीकार गरेको घोषणा गरे । चरम विवादित नोबल पुरस्कारबारे प्रसिद्ध अमेरिकी इतिहासकार बर्टन फेल्डम्यानले ‘दी नोबल प्राइजः अ हिस्ट्री अफ जिनियस, कन्ट्रोभर्सी एन्ड प्रेस्टिज’ भन्ने पुस्तक नै लेखेका छन्, जो सन् २००० मा प्रकाशित छ । ", "किसिन्जरको प्रतिभा कूटनीतिमा मात्रै नभएर लेखनकलामा पनि उत्तिकै मुखरित छ । प्रख्यात पत्रकार तथा आलोचक क्रिस्टोफर हिचेन्सले आफ्नो पुस्तक ‘द ट्रायल अफ हेनरी किसिन्जर’ मा किसिन्जरलाई युद्धअपराध र नैतिक उल्लंघनमा संलग्न भएको आरोप लगाएका छन् । हिचेन्सको तर्क के छ भने, किसिन्जरको खोटपूर्ण राजनीतिक दृष्टिकोणले मानवअधिकारको व्यापक उल्लंघन हुन पुग्यो । ", "त्यस्तै लेखक तथा खोज पत्रकार विलियम साक्रसको पुस्तक ‘साइड शो : किसिन्जर, निक्सन एन्ड डिस्ट्रक्सन अफ कम्बोडिया’ मा उनले कम्बोडिया र भियतनाममा लाखौंको ज्यान जाने गरी किसिन्जरले निर्वाह गरेको भूमिकाको कटुआलोचना गरेका छन् । ", "यसरी कूटनीति र राजनीतिमा प्रशंसा र निन्दा दुवै कमाएका किसिन्जर लेखनकार्यका लागि भने बढी प्रशंसित छन् । उनका १८ पुस्तक छन्, जो विश्वव्यापी राजनीतिको सूक्ष्म विश्लेषणले भरिएका छन् । ‘ए वर्ल्ड रिस्टोर्ड’ उनको पहिलो पुस्तक हो, जो सन् १९५७ मा प्रकाशित भएको थियो । नेपोलियन युगमा प्रयोग गरिएको कूटनीतिक रणनीतिहरूको अन्वेषणले भरिएको यो पुस्तकले किसिन्जरको ख्याति एक इतिहासकार र कूटनीतिक विश्लेषकका रूपमा ह्वात्तै बढाइदिएको थियो । ‘लिडरसिप : सिक्स स्टडिज इन वर्ल्ड स्ट्राटेजी’ किसिन्जरको अन्तिम पुस्तक हो, जसलाई ९९ वर्षको उमेरमा उनले २०२२ अप्रिल २८ मा प्रकाशित गरेका थिए । ", "लेखन र कूटनीतिमा चम्केका किसिन्जरको व्यक्तिगत जीवन गोप्य र रंगिला प्रसंगहरूले भरिएका थिए, जो उनलाई अप्ठेरोमा पार्ने गरी कहिल्यै बाहिर आएनन् । खासगरी, हलिउडका सुन्दरी अभिनेत्रीहरूसँग डेटिङ गर्ने मामिलामा किसिन्जर माहिर थिए । ‘वासिङ्टन पोस्ट’ का स्टाफ राइटर टिमोथी बेलाका अनुसार, सिद्धहस्त कूटनीतिज्ञका साथै किसिन्जर एक प्ले–ब्वाई पनि थिए, जो आफ्नो प्रेमिल स्वभावलाई एक जासुसलेझैं छुपाउने गर्थे । किसिन्जरको निधन भएको भोलिपल्ट ‘वासिङ्टन पोस्ट’ मा ‘दी सरप्राइजिङ डेटिङ लाइफ अफ हेनरी किसिन्जर, दी वेस्ट विङ प्ले ब्वाई’ शीर्षकमा टिमोथीले उनको जीवनको रंगिलो पाटोको उजागर गरेका छन् ।", "अभिनेत्री सा ज्सा गाबोरको आत्मकथा ‘वन लाइफटाइम इज नट इनफ’ मा उनले किसिन्जरसँगको अन्तरंग सम्बन्धको खुलासा गरेकी छन् । उनलाई नजिकबाट चिन्नेहरूको विश्लेषणमा सांसारिक वृत्तिहरूले भरिएका र बौद्धिक रूपले ठट्यौलो स्वभावका किसिन्जर महिलाहरूप्रति बेपरवाह थिए भने महिलाहरू पनि उनीप्रति आसक्त थिए । टिमोथीका अनुसार, अमेरिकी पत्रकार गेरिया स्टेनेम किसिन्जरलाई ‘निक्सन प्रशासनमा चाख लाग्दो एउटै मान्छे’ भन्ने गर्थिन् भने किसिन्जर ‘जेम्स बन्ड फिल्म फ्रेन्चाइज’ की अभिनेत्री जिल सेन्ट जोनसँग हुरुक्कै हुन्थे । कतिसम्म भने, एकपटक उनीहरूले गोप्य रूपले विवाह गरेको हल्लासमेत चलेको थियो । अर्की अभिनेत्री मार्सा मेट्रिन्कोले किसिन्जरसँग दर्जनौं पटक रंगिलो भेट गरेको खुलासा सन् १९७४ मै एक पत्रिकामा गरेकी थिइन् । दुईपटक विवाह गरेका र दर्जनौं सुन्दरी अभिनेत्रीसँग ‘मिसन मेनु’ गोप्य सम्बन्धहरूमा रमेका किसिन्जरको रंगिलो जीवन ", "वृद्धवयमा सायद टुट्यो, शारीरिक अक्षमताका कारण । तर, कूटनीति र लेखनमा भने जीवनका आखिरी दिनसम्म पनि उत्तिकै सक्रिय नै देखिए । ९९ वर्षको उमेरमा उनले पुस्तक निकाले, १०० वर्षको छँदा गत जुलाईमा उनले चीनको ‘सरप्राइज भिजिट’ गरेर त्यहाँका रक्षामन्त्रीसँग भेटघाट गरे । पुरानो दुई देशको सम्बन्धमा तनाव कम गर्न उनी १०० वर्षको हुँदासमेत कूटनीतिमै सक्रिय रहे । गत जुलाईमा उनले चीन पुगी त्यहाँका रक्षामन्त्रीसँग भेटेर उही पुरानो दितँत् कूटनीतिको मन्त्र सुनाए, ‘अमेरिका र चीन मिल्नुपर्छ, तनाव बढाएर हुँदैन ।’"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/kissinger-samjhana-09122023055014-1000x0.jpg&w=1000&h=0", "author": "घनश्याम खड्का", "author_link": "https://ekantipur.com/author/author-9293", "published_date": "मंसिर २३, २०८०"},
{"link": "https://ekantipur.com/world/2023/12/07/secretary-general-guterres-imposes-article-99-on-gaza-israel-displeased-16-30.html", "title": "महासचिव गुटेरसले लगाए गाजामा धारा-९९, इजरायल असन्तुष्ट", "summary": "काठमाडौँ — संयुक्त राष्ट्र संघका महासचिव एन्टोनियो गुटेरसले इजरायल-हमास युद्धको गम्भीरतालाई मध्यनजर गर्दै 'यूएन चार्टर'को धारा-९९ लागू गरेका छन् । राष्ट्रसंघीय सुरक्षा परिषद्ले इजरायल र हमासबीच संघर्षविरामसम्बन्धी संकल्प प्रस्ताव पास गर्ने तयारी गरिरहेका बेला महासचिव गुटेरसले धारा-९९ लागू गरेका हुन् ।", "paragraphs": ["१५ सदस्यीय सुरक्षा परिषद्‍का अधिकांश मुलुक युद्धविरामप्रति सहमत देखिए पनि अमेरिका सकारात्मक देखिएको छैन । सुरक्षा परिषद्का स्थायी सदस्यहरू चीन, रुस, अमेरिका, बेलायत र फ्रान्ससँग भिटो पावर छ । अक्टोबर १८ मा अमेरिकाले मानवीय सहायताका आधारमा युद्धविरामसम्बन्धी प्रस्तावमा भिटो प्रयोग गरेको थियो । महासचिव गुटेरसले गत अक्टोबर १८ यता नै गाजामा तत्काल मानवीय आधारमा युद्धविराम हुनुपर्ने बताउँदै आएका छन् । ", "महासचिव गुटेरसले आफ्नो कार्यकालमा पहिलो पटक धारा-९९ लागू गरेका हुन् । धारा ९९ राष्ट्रसंघको सबैभन्दा महत्त्वपूर्ण प्रावधान मानिन्छ । बीबीसीका अनुसार राष्ट्रसंघको इतिहासमा यो धारा अहिलेसम्म केवल ९ पटक मात्र प्रयोग भएको छ । पछिल्लो पटक सन् १९८९ मा लेबनानको बेरुतमा सैन्य द्वन्द्व चलिरहेका बेला यो धारा लागू गरिएको थियो । गुटेरसले राष्ट्रसंघका सदस्य मुलुकहरूलाई ध्यान केन्द्रित गर्न पनि धारा-९९ लागू गरेका हुन् । उनले सुरक्षा परिषद्का सदस्य राष्ट्रलाई लेखेका छन्, 'गाजामा रहेका हरेक व्यक्ति गम्भीर संकटबाट गुज्रिइरहेका छन् । अब गाजामा कुनै पनि ठाउँ सुरक्षित छैन।'", "संयुक्त राष्ट्रसंघको बडापत्रले महासचिवलाई सीमित अधिकार दिएको छ जसमध्ये धारा-९९ पनि एक हो । धारा-९९ ले महासचिवलाई 'अन्तर्राष्ट्रिय शान्ति सुरक्षामा असर पुर्‍याउन सक्ने कुनै पनि विषयलाई सुरक्षा परिषद्को ध्यान केन्द्रित' गर्न सक्ने अधिकार दिएको छ । ", "इजरायल भने महासचिव गुटेरसको कदमबाट रुष्ट बनेको छ । राष्ट्रसंघका लागि इजरायली राजदूत गिलाड एर्दानले सामाजिक सञ्जाल एक्समार्फत असन्तुष्टि व्यक्त गरेका छन् । उनले महासचिवले राजीनामासमेत दिनुपर्ने बताएका छन् । उनको आरोप छ, 'आज महासचिव नैतिक पतनको तल्लो स्तरमा पुगेका छन् ।'"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/antonio-07122023083222-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २१, २०८०"},
{"link": "https://ekantipur.com/world/2023/12/07/former-peruvian-president-alberto-fujimori-released-34-13.html", "title": "पेरुका पूर्वराष्ट्रपति अल्बर्टो फुजिमोरी रिहा", "summary": "काठमाडौँ — पेरुका पूर्वराष्ट्रपति अल्बर्टो फुजिमोरी रिहा भएका छन् । २५ वर्षको जेल सजाय भोगिरहेका फुजिमोरी १५ वर्षभन्दा बढी जेल बसेपछि रिहा भएका हुन् । त्यहाँको अदालतले उनलाई मानवीय आधारमा क्षमादान दिएको हो ।", "paragraphs": ["जेलबाट रिहा हुँदै गर्दा बुढ्यौलीले गलिसकेका ८५ वर्षीय फुजिमोरीले मास्क लगाएका थिए । उनी उनका छोराछोरी केन्जी र केइको फुजिमोरी पनि सँगै थिए । ", "फुजिमोरी पेरुलाई आतंकवादसँग लड्ने र अर्थतन्त्र बलियो बनाउने नेताका रूपमा चिनिन्छन् । जापानी आप्रवासीका छोरा फुजिमोरी सन् १९९० देखि २००० सम्म पेरुका राष्ट्रपति थिए । उनकै कार्यकालमा दुईवटा ठूला हिंसा मच्चिएपछि उनको सरकार ढलेको थियो । ती हिंसामा ६९ हजारभन्दा बढी मानिसको मृत्यु भएको थियो । उनी ७० वर्षको उमेरमा सन् २००९ मा जेल परेका हुन् । उनी मानव अधिकार उल्लंघन तथा हत्या र अपहरण प्रकरणमा दोषी ठहरिएका थिए । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/alberto-fujimori-07122023074847-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २१, २०८०"},
{"link": "https://ekantipur.com/world/2023/12/07/magnitude-71-earthquake-hits-southern-vanuatu-19-02.html", "title": "दक्षिणी भानुआतुमा ७.१ म्याग्निच्युडको भूकम्प", "summary": "सिड्नी — दक्षिणी भानुआतुमा बिहीबार सात दशमलव एक म्याग्निच्युडको भूकम्प गएको अमेरिकी भूगर्भ सर्वेक्षण (युएसजिएस) ले जनाएको छ । भूकम्पका कारण सुनामीको चेतावनीसमेत जारी गरिएको छ । ", "paragraphs": ["यूएसजिएसले प्रारम्भमा सात दशमलव तीन म्याग्निच्युडको भूकम्प र ३५ किलोमिटर गहिराइमा गएको सूचना दिएको थियो तर तुरुन्तै आफ्नो भनाइलाई संशोधन गरेको छ । उसका अनुसार ग्रिनविच मिनटाइमअनुसार १२:५६ मा ४८ किलोमिटर गहिराइमा इसांगेल सहरबाट करिब एक सय २३ किलोमिटर दक्षिणमा र राजधानी पोर्ट भिलाबाट तीन सय ३८ किलोमिटर टाढा भूकम्प गएको छ । ", "प्रशान्त सुनामी चेतावनी केन्द्रले भनेको छ, 'यो भूकम्पका खतरनाक छालहरू भानुआतु र न्यु क्यालेडोनियाको तटमा केन्द्रविन्दुको तीन सय किलोमिटरभित्र आउन सक्छन् ।' भूकम्पबाट क्षतिको तत्काल कुनै समाचार आएको छैन । ", "तीन लाख २० हजार जनसंख्या भएको तल्लो द्वीप समूह भानुआतुमा भूकम्प जानु सामान्य हो । यो भूकम्पीय रिङ अफ फायरमा फैलिएको छ । दक्षिणपूर्वी एसिया र प्रशान्त बेसिनसम्म फैलिएको रिङ अफ फायर तीव्र टेक्टोनिक गतिविधिको चाप हो । ", "नोभेम्बरमा उत्तरी भानुआतुमा छ दशमलव सात म्याग्निच्युको भूकम्प गएको थियो । वार्षिक विश्व जोखिम प्रतिवेदनअनुसार भानुआतु भूकम्प, आँधीको क्षति, बाढी र सुनामीजस्ता प्राकृतिक प्रकोपका लागि अतिसंवेदनशील देशहरूमध्ये एक हो । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/thumb-07122023053341-1000x0.jpg&w=1000&h=0", "author": "रासस", "author_link": "https://ekantipur.com/author/author-9299", "published_date": "मंसिर २१, २०८०"},
{"link": "https://ekantipur.com/world/2023/12/08/bollywood-actor-junior-mahmood-passed-away-39-16.html", "title": "बलिउड अभिनेता जुनियर महमूदको निधन ", "summary": "काठमाडौँ — बलिउड अभिनेता जुनियर महमूदको निधन भएको छ । चौथो चरणको पेटको क्यान्सरबाट पीडित मेहमूदको ६७ वर्षको उमेरमा निधन भएको हो । महमूदका छोरा हसनेनले शुक्रबार बिहान २ बजे बुवाको निधन भएको बीबीसीसँगको कुराकानीमा पुष्टि गरेका छन् । ", "paragraphs": ["अभिनेता महमूदले 'हाथी मेरे साथी', 'कारवां', 'मेरा नाम जोकर', 'हरे राम, हरे कृष्ण', 'नौनीहाल' लगायतका चर्चित फिल्ममा अभिनय गरेका छन् । उनले थुप्रै चलचित्रमा बालअभिनेताको भूमिका निर्वाह पनि गरेका छन् । उनले देव आनन्द अभिनित 'हरे राम, हरे कृष्ण' मा समेत अभिनय गरेका छन् जुन नेपालमा समेत छायाकन भएको थियो ।", "मुम्बईको परेलस्थित टाटा मेमोरियल अस्पतालमा उपचाररत महमूदलाई जीतेन्द्र, सचिन सचिन पिलगांवकर, जोनी लिभरलगायत कलाकारहरू भेट्न पुगेका थिए । जीतेन्द्र र महमूदले 'कारवां' र 'सुहाग रात' चलचित्रमा सँगै अभिनय गरेका थिए ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/junior-mehmood-08122023045403-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २२, २०८०"},
{"link": "https://ekantipur.com/world/2023/12/08/israeli-ministers-son-killed-in-gaza-25-08.html", "title": "इजरायली मन्त्रीका छोरा गाजामा मारिए", "summary": "काठमाडौँ — इजरायली मन्त्रीका छोरामा गाजामा युद्धका क्रममा मारिएका छन् । इजरायली सेनाका पूर्वप्रमुखसमेत रहेका गाडी आइजनकोटका छोरा मेजर गाल आइजनकोट बिहीबार हमाससँगको लडाइँका क्रममा गाजामा मारिएका हुन् ।", "paragraphs": ["सन् २०१५ देखि २०१९ सम्म इजरायली सेनाका प्रमुख रहेका गाडी आइजनकोट नेतान्याहु नेतृत्वको वर्तमान आपत्कालीन सरकारमा मन्त्रीसमेत रहेका छन् । अक्टोबर ७ मा हमासको आक्रमणपछि उनलाई मन्त्री बनाइएको हो । ", "इजरायली सञ्चारमाध्यमहरूका अनुसार मेजर गाल आइजनकोट सुरुङमा विस्फोट हुँदा मारिएका हुन् । प्रधानमन्त्री बेन्यामिन नेतान्याहुले गाल एक 'साहसिक योद्धा' भएको प्रतिक्रिया दिएको छ । गालको निधनले आफू विक्षिप्त भएको समेत उनको भनाइ छ । उनले भनेका छन्, 'हाम्रा योद्धाहरूको सहादत त्यसै खेर जाने छैन, विजय प्राप्त नभएसम्म हामी लडिरहने छौँ ।'", "का अनुसार २५ वर्षीय गाल आइजनकोट ५५१औं रिजर्भ कमान्डो ब्रिगेडको ६९९औं बटालिएनका सिपाही थिए । अक्टोबर ७ यता ८८ जना इजरायली सैनिकको मृत्यु भएको इजरायली डिफेन्स फोर्स(आईडीएफ) जनाएको छ । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/gal-and-gadi-08122023064451-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २२, २०८०"},
{"link": "https://ekantipur.com/world/2023/12/13/the-un-general-assembly-demands-an-immediate-ceasefire-in-gaza-18-58.html", "title": "गाजामा तत्काल युद्धविराम गर्न राष्ट्रसंघीय महासभाको माग", "summary": "काठमाडौँ — संयुक्त राष्ट्र संघको महासभाले गाजामा तत्काल युद्धविरामको माग गरेको छ । मंगलबार महासभामा भएको मतदानमा बहुमतले गाजामा तत्काल युद्धविरामको माग गरेको हो । महासभाबाट बहुमतले पारित भएको प्रस्तावमा तत्काल मानवीय युद्धविराम, सबै बन्धकलाई बिनाशर्त तत्काल रिहा गर्न र मानवीय पहुँच सुनिश्चित गर्न माग गरिएको छ । ", "paragraphs": ["प्रस्तावको पक्षमा नेपाल, भारत, चीन, रुस, जापान, अस्ट्रेलियालगायतका १५३ मुलुकले मतदान गरेका छन् । प्रस्तावको विपक्षमा इजरायल, अमेरिका, अस्ट्रियालगायतका १० देशले मतदान गरे । त्यस्तै अर्जेन्टिना, युक्रेन, जमर्नी, बेलायतलगायतका २३ देश भने मतदानमा अनुपस्थित रहे । ", "इजरायल र हमासबीच गत अक्टोबर ७ यता लगातार संघर्ष चलिरहेको छ । बीचमा ६ दिन संघर्षविराम भए पनि पुन: इजरायलले गाजा क्षेत्रमा आक्रमण गरिरहेको छ । यस बीचमा हमासले १०० बन्धक छाडेको छ त्यस्तै इजरायलले पनि प्यालेस्टिनी बन्दीहरूलाई छाडेको छ । अझै पनि हमासको कब्जामा नेपालका विपिन जोशीलगायतका विभिन्न मुलुकका नागरिक रहेका छन् । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/un-vote-13122023043349-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २७, २०८०"},
{"link": "https://ekantipur.com/world/2023/12/11/climate-justice-must-be-agreed-upon-secretary-general-guterres-17-47.html", "title": "जलवायु न्यायलाई ध्यान दिँदै सहमति गर्नुपर्छ : महासचिव गुटेरेस ", "summary": "यूएई — संयुक्त राष्ट्रसंघका महासचिव एन्टिनियो गुटेरसले विश्व जलवायु सम्मेलन कोप २८ समापन नजिक पुगेकाले यस सम्मेलनमा भाग लिन आएका विभिन्न देशका उच्च पदस्थ अधिकारीहरूले जलवायु न्यायलाई नबिर्सी हरित गृह ग्यासको उत्सर्जन कम गर्न लचकताका सहमति गर्नु पर्ने बेला भएको बताएका छन् ।", "paragraphs": ["संयुक्त अरब इमिरेट्सको दुबईमा जारी विश्व जलवायु सम्मेलन कोप २८ सकिनै लाग्दा सोमबार पत्रकार सम्मेलन गर्दे उनले जलवायु न्यायलाई उच्च प्राथमिकतामा राखिनुपर्ने बताएका हुन् । सम्मेलनले आफ्ना यसअघिका निर्णय कार्यान्वयनको समीक्षा र आगामी कार्यदिशा निर्धारण गर्दा जलवायु विज्ञान, विकासोन्मुख र अल्पविकसित मुलुकको आवश्यकतालाई पनि ध्यान दिनुपर्नेमा उनको जोड थियो ।", "उनले प्रत्येक देशले एनडीसीमार्फत गरेको जलवायु अनुकुलनको प्रतिबद्धतालाई समय सीमा तोकेर इमान्दारितापूर्वक कार्यान्वयन गर्नुपर्नेमा पनि जोड दिए । यसका साथै उनले हरित गृह ग्यासको उत्सर्जनलाई घटाउने, जैविक उर्जाको प्रयोगलाई घटाउँदै जलवायु न्यायलाई मध्यनजर गरेर प्रत्येक देशले योजना बनाई काम गर्नुपर्ने बताए । ‘जैविक उर्जाको खपत घटाउने कार्यमा यो सम्मेलन सफल भएन भने यो सम्मेलनलाई असफल भन्न मिल्छ ?’ भन्ने पत्रकारको जिज्ञासामा महासचिव गेटेरेसले जैविक उर्जा खपत एकै पटक हटाउन नसकिने टिप्पणी गरे ।", "‘एकैपटक सबैले बन्द गर्ने पनि होइन । यसलाई प्रत्येक देशले बिस्तारै कम गर्दै लैजाने भन्ने हो । समय तोकेर कम गर्दै लग्यो भने लक्ष्य हासिल हुन्छ । तर सबै एकैपटक बन्द गर भन्ने होइन,", "उनले भने, ", "जैविक उर्जाको खपत कम गर्नु भनेको रोजगारी वृद्धि गर्नु पनि हो । यो समय भनेको सम्झौता गर्ने समय हो । यहाँ हामीले सबै विषयमा बिजयको अपेक्षा राख्नुहुँदैन ।’", "उनले सम्मेलनमा जैविक उर्जाको खपत घटाउने सम्बन्धमा स्पष्ट दुई ध्रुवमा बाँडिएका मुलुकहरुलाई सामूहिक रुपमा आफ्नो प्रतिवद्धताप्रति इमान्दार रही निर्णय गर्न सुझाव दिए । ", "‘वातावरणलाई प्रदुषित बनाउने सबै किसिमका जैविक उर्जालाई घटाउँदै र हटाउँदै लैजाने हो । यो जीएसटीको प्रमुख लक्ष्य पनि हो । तर यसको समय सीमा तोकिनुपर्छ । जैविक उर्जाको खपतलाई कम गर्दै लैजाने क्रममा अल्पविकसित र विकासोन्मुख देशहरुको आवश्यकतालाई पनि जलवायु न्याय र समताको दृष्टिकोणबाट हेरिनुपर्दछ,' उनले भने, 'हामीले अनुकुलनको लक्ष्यलाई वृद्धि गर्दै लैजानुपर्छ । त्यसैले २०२५ सम्ममा अहिलेको अनुकुलनको लगानीलाई दोब्बर पार्दै ४० बिलियन प्रति वर्ष अनुकुलनका काममा लगानी गर्नुपर्दछ । ’"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/antoniogutteres-11122023123138-1000x0.jpg&w=1000&h=0", "author": "न्युज एजेन्सी नेपाल", "author_link": "https://ekantipur.com/author/author-NAN-6nigb", "published_date": "मंसिर २५, २०८०"},
{"link": "https://ekantipur.com/world/2023/12/11/australia-will-cut-the-number-of-immigrants-by-half-00-03.html", "title": "अस्ट्रेलियाले आप्रवासनका लागि कडाइ गर्दै", "summary": "काठमाडौँ — अस्ट्रेलिया सरकारले देशको अध्यागमन प्रणालीलाई ठीक गर्ने प्रयास स्वरूप दुई वर्ष भित्र आप्रवासीको संख्यालाई हालको भन्दा आधा गर्ने बताएको छ । अस्ट्रेलियाले आप्रवासीको रुपमा भित्रिने संख्यालाई जुन २०२५ सम्ममा घटाउँदै लगेर वार्षिक २ लाख ५० हजारमा सीमित गर्ने बताएको छ ।", "paragraphs": ["नयाँ योजनाअन्तर्गत अन्तर्राष्ट्रिय विद्यार्थी र कम सीप भएका कामदारका लागि भिसा नियमहरू पनि कडा बनाइने भएको बीबीसीले उल्लेख गरेको छ।", "अस्ट्रेलियामा बसाइँसराइले आप्रवासीको संख्या बढेकाकारण आवास र पूर्वाधारमा समस्या परेको भन्दै आप्रवासीका रुपमा भित्रिनेको संख्या आधाले कम गर्ने निर्णयमा अस्ट्रेलिया सरकार पुगेको हो । तर त्यहाँ अहिले पनि दक्ष कामदारको भने अभाव रहेको र उनीहरूलाई आकर्षित गर्न अस्ट्रेलिया संघर्षरत रहेको पनि बताइएको छ । सोमबार एक मिडिया ब्रीफिङमा नयाँ १० वर्षीय अध्यागमन रणनीतिको अनावरण गर्दै, गृह मामिलामन्त्री क्लेयर ओनिलले भने अघिल्लो सरकारले आप्रवासन प्रणालीलाई जर्जर बनाएको आरोप समेत लगाए ।", "यस वर्षको सुरुमा गरिएको एक समीक्षाले अस्ट्रेलियाको आप्रवासन प्रणाली नराम्रोसँग बिग्रिएको देखाउँदै त्यो अनावश्यक रूपमा जटिल, ढिलो र असक्षम रहेको र त्यसमा धेरै सुधारको आवश्यकता रहेको पत्ता लगाएको थियो।", "यसै वर्षको जुनसम्ममा मात्रै अस्ट्रेलियामा ५ लाख १० हजार आप्रवासीका रुपमा आएका सरकारले उक्त संख्यालाई नियन्त्रणमा ल्याउन कदम चाल्दै वार्षिक बसाइँसराइको मात्रा लगभग ५० प्रतिशतले घटाउने मन्त्री ओनिलले बताएका छन् ।", "आप्रवासीका रुपमा आउनेको संख्या घटाउन उपायहरू मध्ये अन्तर्राष्ट्रिय विद्यार्थीहरूका अंग्रेजी भाषाको न्यूनतम आवश्यकतालाई कडा पारिने भएको छ । यसका साथै, भिसाका लागि आवेदन दिनेहरूको थप छानबिन गरिने छ भने विद्यार्थीहरूले अस्ट्रेलियामा गर्ने थप अध्ययनले उनीहरूको शैक्षिक आकांक्षा वा करिअरलाई अगाडि बढाउनेछ भनेर पुष्टि गर्न सक्नुपर्ने छ । अस्ट्रेलियामा लगभग ६ लाख ५० हाजर विदेशी विद्यार्थीहरू रहेका छन् । ती मध्ये धेरै दोस्रो भिसामा छन् । उच्च-दक्ष प्राविधिक कामदारहरूका साथै हेरचाह गर्ने कामदारहरूका लागि भने स्थायी बसोबासको राम्रो सम्भावनाहरू प्रदान गर्ने गरी प्रणालीमा सुधार गरिने पनि बताइएको छ ।", "मन्त्री ओनिलका अनुसार नयाँ नीतिले अस्ट्रेलियालाई आवश्यक कामदारहरू आकर्षित गर्नेछ र देशमा बस्ने, काम गर्ने र अध्ययन गर्नेहरू माथि हुने शोषणको जोखिम कम गर्न मद्दत गर्ने अपेक्षा गरिएको छ ।", "विपक्षीका आप्रवासी सम्बन्धी विषयका प्रवक्ता डान तेहानले भने सरकारले अस्ट्रेलियालाई महामारीपछिको समस्याबाट बाहिर निकाल्न आप्रवासन नीतिहरूमा समायोजन गर्न धेरै ढिलो भएको बताएका छन् ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/australia-11122023011448-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २५, २०८०"},
{"link": "https://ekantipur.com/world/2023/12/13/israel-is-losing-support-by-indiscriminate-bombing-of-gaza-biden-34-48.html", "title": "इजरायलले गाजामा अन्धाधुन्ध बम हानेर समर्थन गुमाउँदै गइरहेको छ : बाइडेन", "summary": "काठमाडौँ — अमेरिकी राष्ट्रपति जो बाइडेनले गाजामा अन्धाधुन्ध बमवर्षा गरेर इजरायलले विस्तारै विश्वको समर्थन गुमाउँदै गएको बताएका छन् । मंगलबार आयोजित एक 'फन्डरेजिङ' कार्यक्रममा राष्ट्रपति बाइडेनले इजरायलले गाजामा अन्धाधुन्ध बम हानिरहेको बताएका हुन् ।", "paragraphs": ["अक्टोबर ७ यता हमास-इजरायल संघर्ष चलिरहेका बेला अमेरिकी राष्ट्रपति बाइडेनले इजरायली नेतृत्वको आलोचना गरेका हुन् । हमासले इजरायली भूमिमा आक्रमण गरेपछि अमेरिकाले इजरायलको समर्थन गर्दै बएको छ । ", "अझै पनि अमेरिका इजरायलकै साथमा रहेको उल्लेख गर्दै बाइडेनले भने, 'इजरायलको साथमा अमेरिका उभिएको छ । अहिले उसँग अमेरिकाबाहेक अरु पनि छन् । इजरायलसँग युरोपेली युनियन, युरोप छ। उसँग विश्वको अधिकांश हिस्सा छ तर अन्धाधुन्ध बमवर्षाका कारण इजरायलले समर्थन गुमाइरहेको छ ।' ", "अक्टोबर ७ यता इजरायली आक्रमणमा १८ हजार ४ सयभन्दा बढी प्यालेस्टिनी नागरिकको मृत्यु भइसकेको छ । जसमा अधिकांश महिला र बालबालिका रहेका छन् । त्यस्तै हमासको आक्रमणमा करिब १२ सय इजरायलीको मृत्यु भएको छ । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/biden-13122023044912-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २७, २०८०"},
{"link": "https://ekantipur.com/national/2023/12/10/committee-formed-to-study-mining-33-22.html", "title": "खानी अध्ययन गर्न समिति गठन", "summary": "काठमाडौँ — ललितपुरको गोदावरी नगरपालिका–७ देवीचारैमा राष्ट्रिय वन मासेर भइरहेको अवैध उत्खनन र सार्वजनिक जग्गा मिचेर सञ्चालन गरेको क्रसर उद्योगबारे छानबिन गर्न समिति बनाइएको छ । ", "paragraphs": ["जिल्ला वन कार्यालय ललितपुरका प्रमुखको संयोजकत्वमा नापी र मालपोत कार्यालयका प्रतिनिधि रहने गरी तीन सदस्यीय छानबिन समिति गठन गरिएको हो । ", "जिल्ला खानी अनुगमन समिति जिल्ला समन्वय समिति (जिसस) ललितपुरका प्रमुख देव फुयाँलको अध्यक्षतामा प्रमुख जिल्ला अधिकारी, ललितपुर प्रहरी प्रमुख, गोदावरी नगरपालिकाका प्रतिनिधिसहित बिहीबार सम्पन्न बैठकमा तीन महिनाभित्र प्रतिवेदन बुझाउने गरी समिति गठन गरिएको जिसस ललितपुरले जनाएको छ ।", "जिल्ला समन्वय अधिकारी दिनेशप्रसाद थानीले छानबिन समितिले काम थालिसकेको बताए । ‘मिडिया र स्थानीयको पटक-पटक गुनासो आएका कारणले सत्य-तथ्य बुझ्न छानबिन समिति गठन गरेका हौं,’ उनले भने । ", "स्थानीयले उक्त क्षेत्रमा अवैध उत्खनन रोक्न खानी विभागमा उजुरी दिएपछि विभागले स्थलगत अध्ययन गरी राष्ट्रिय वन उत्खनन एवं सार्वजनिक जग्गामा क्रसर सञ्चालन गरेको, विभागीय सहमति/सर्त पालना नगरेको भन्दै कानुनबमोजिम कारबाही गर्न स्थानीय पालिका, जिल्ला प्रशासन कार्यालय र ललितपुर प्रहरी प्रमुखलाई पत्राचार गरेको थियो । स्थानीयका अनुसार अवैध उत्खनन गरिएको गोदावरी नगरपालिका–७ देवीचौर क्षेत्रमा मात्रै ३ सय ९४ रोपनी जग्गा राष्ट्रिय वन पर्छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/khani-10122023034631-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २४, २०८०"},
{"link": "https://ekantipur.com/world/2023/12/12/dr-gao-who-uncovered-the-aids-epidemic-in-china-died-at-the-age-of-95-32-15.html", "title": "चीनको एड्स महामारी उजागर गर्ने  डाक्टर गाओको ९५ वर्षको उमेरमा निधन", "summary": "काठमाडौँ — चीनको ग्रामीण क्षेत्रमा एड्सको महामारी उजागर गर्ने प्रसिद्ध डाक्टर  गाओ याओजीको ९५ वर्षको उमेरमा निधन भएको छ ।  सन् २००९ देखि निर्वासनमा रहेकी उनको अमेरिकाको  न्युयोर्कमा निधन भएको हो ।", "paragraphs": ["बीबीसीका अनुसार उनले रगत बेच्ने व्यवसायीका कारण ग्रामीण इलाकामा एचआईभी महामारी फैलियो भन्ने पत्ता लगाएकी थिइन् । उनले आफ्नै खर्चमा एड्स निवारणका लागि बिरामीहरूको उपचार गर्ने र सचेतना फैलाउने काम गरेकी थिइन् । उनलाई सन् २००३ मा एसियाको नोबेल पुरस्कार मानिने रोमन म्यागासेसे पुरस्कार पनि दिइएको थियो । ", "सन् १९२७ मा सान्दोङ प्रान्तमा जन्मिएकी उनी र उनको परिवार दोस्रो विश्वयुद्धको समयमा मध्य हेनान प्रान्तमा बसाइँ सरेको थियो । १९८० र ९० को दशकमा, हेनान जस्ता ग्रामीण क्षेत्रहरूमा रगतको बिक्री सामान्य थियो। रगत बेच्ने कामलाई स्थानीय सरकारले छुट दिएको थियो । तर त्यसबेला ग्रामीण चीनमा एचआईभीका थोरै केसहरू पत्ता लागेका थिए, र एड्सको चेतनाको कमीले एचआईभी संक्रमित बिरामीहरूबाट पनि रगत सङ्कलन गरिन्थ्यो । जसले रोग फैलाउन थाल्यो। त्यसबेला, चिनियाँ अधिकारीहरूले एचआईभी दुई तरिकाबाट सर्ने सोचेका थिए : शारीरिक सम्पर्क र गर्भावस्थाको समयमा आमाबाट बच्चामा। ", "डा. गाओले एकअर्काको रगतबाट पनि सर्छ भन्ने कुरा बाहिर ल्याइन । उनी हेनानका गाउँहरूमा एड्सका घटनाहरूको अनुसन्धान गर्न गइन्। उनले १०० भन्दा बढी एड्स प्रभावित गाउँहरू भ्रमण गरी १ हजार भन्दा बढी परिवारहरूलाई भेटिन् ।", "हेनानका अधिकारीहरूले सुरुमा रगत बेच्ने कामको बचाउ नै गरे । तर अन्ततः सन् १९९० को दशकको मध्यतिर यो व्यवसाय बन्द गरियो । तर डा. गाओले देशमा एचआईभीको फैलावटको बारेमा बोलिरहिन् । 'यो ठूलो छ। यो देशव्यापी छ, जताततै छ। मैले आफ्नै आँखाले सबै देखेको छु। रगत बिक्री अवैध छ। विगतमा, यो खुला र सार्वजनिक थियो। अब, यो भूमिगत छ,'उनले २०१० मा उनले बीबीसीसँगको अन्तर्वार्तामा भनेकी छ्न् ।", "डा. गाओले चीनमा एक करोड मानिस एचआईभी संक्रमित भएको दाबी गरेकी थिइन् जबकि त्योबेला बेइजिङको आधिकारिक तथ्यांक ७ लाख ४० हजार मात्र थियो । उनको यो भनाइ विवादमा पर्‍यो । सुरुमा चिनियाँ अधिकारीहरूले उनको प्रशंसा नै गरेका थिए । तर हेनानका अधिकारीहरूले पछि उनको आलोचनाबाट असहज ठान्न थाले । स्थानीय सरकारले निगरानी र दबाब बढाउन थालेपछि उनले २००९ मा चीन छोडेकी थिइन् ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/gapo-yaojee-12122023025022-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/world/2023/12/11/with-the-supreme-court-the-modi-governments-decision-to-revoke-the-special-status-of-jammu-and-kashmir-45-24.html", "title": "जम्मू-कश्मीरको 'विशेष दर्जा' खारेज गर्ने निर्णय भारतीय सर्वोच्च अदालतद्वारा सदर, सेप्टेम्बरमा चुनाव गराउन आदेश", "summary": "काठमाडौँ — भारतको सर्वोच्च अदातलले जम्मू-कश्मीरको 'विशेष दर्जा' खारेज गर्ने नरेन्द्र मोदी सरकारको निर्णयको रक्षा गरिदिएको छ । सन् २०२४ को चुनावमार्फत् तेस्रो कार्यकालका लागि प्रधानमन्त्री बन्ने दौडमा रहेका नरेन्द्र मोदीलाई सर्वोच्चको फैसलाले बल प्रदान गरेको छ ।", "paragraphs": ["२०१९ मा मोदीले जम्मू कश्मीरको विशेष दर्जा खारेजीलाई एउटा चुनावी नाराको रुपमा अघि सारेका थिए ।", "त्यही नारा अनुसार मोदी सरकारले सन् २०१९ मा भारतको संविधानको धारा ३७० ले जम्मू- कश्मीरलाई दिएको विषेश क्षेत्रको दर्जा खारेज गरेको थियो । संविधानको उल्लंघन गर्दै सरकारले गरेरको निर्णय उपर भारतीय सर्वोच्च अदालतमा मुद्दा परेको थियो ।", "प्रधानन्यायाधीश डीवाई चन्द्रचूडसहित पाँच न्यायाधीशको बेन्चले सोमबार उक्त मुद्दामा फैसला गर्दै जम्मू-कश्मीर भारतका अन्य राज्य भन्दा फरक नरहेको व्याख्या गरेको छ । सन् २०२४ को सेप्टेम्बरभित्र त्यहाँ चुनाव गराउन पनि अदालतले आदेश दिएको छ । ", "'चाँडो भन्दा चाँडो' राज्यको रूपमा पुनर्स्थापित गर्न भनिएको छ । 'जम्मू र कश्मीर राज्यको आन्तरिक सार्वभौमसत्ता अन्य राज्यहरू भन्दा फरक छैन,' प्रधान न्यायाधीश चन्द्रचूडले फैसला वाचन गर्दै भने ।", "न्यायाधीश एसके कौलले कश्मीरमा विगत केही दशकहरूमा 'राज्य र गैर-राज्य पक्षहरु दुवैद्वारा भएको मानवअधिकार उलंघनको अनुसन्धान गर्न एउटा निष्पक्ष 'सत्य र मेलमिलाप आयोग' गठनको सिफारिस गरेका छन् ।", "सर्वोच्चको उक्त फैसालाप्रति स्थानीय राजनीतिज्ञहरुले निराशा व्यक्त गरेका छन् ।", "पूर्वमुख्यमन्त्री ओमर अब्दुल्लाले सामाजिक सञ्जाल 'एक्स'मा फैसलाप्रति निराशा व्यक्त गरेका छन्।", "जम्मू र कश्मीर क्षेत्र पहिले छुट्टै राज्य थियो । भारतबाट ब्रिटीश शासनको अन्त्य भएपछि सन् १९४७ मा यो भारतमा गाभियो । तर यो क्षेत्रको भूगोललाई लिएर त्यसबेलादेखि नै भारत र पाकिस्तानबीच युद्ध हुँदै आएको छ । सुरक्षाका हिसाबले समेत संवेदनशील मानिएकाले भारतको संविधान बन्दा यसलाई विशेष क्षेत्रको दर्जा दिनेगरी व्यवस्था गरिएको थियो । तर त्यो व्यवस्थालाई मोदी सरकारले खारेज गरिदिएको थियो ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/supreme-court-india-11122023011513-1000x0.jpg&w=1000&h=0", "author": "एजेन्सी", "author_link": "https://ekantipur.com/author/author-8952", "published_date": "मंसिर २५, २०८०"},
{"link": "https://ekantipur.com/national/2023/12/10/lakhs-of-devotees-in-pashupat-region-to-offer-mahadeepdan-for-the-good-fortune-of-ancestors-50-19.html", "title": "पितृको सद्गतिका लागि महादीपदान गर्न पाशुपत क्षेत्रमा लाखौँ भक्तजन", "summary": "काठमाडौँ — दिवंगत पितृको सद्गतिको कामना गर्र्दै पशुपतिनाथलगायत देशभरका शिवालयमा गरिने महादीपदानका लागि लाखौँ भक्तजनको भीड लागेको छ ।", "paragraphs": ["प्रत्येक वर्ष मार्ग शीर्ष कृष्ण त्रयोदशीको बेलुकीदेखि पशुपति क्षेत्रलगायत देशभरका शिवालयमा यो मेला लाग्ने गर्छ । पशुपतिनाथलगायत देशभरका शिवालयमा आइतबार बेलुकी दिवंगत पितृका नाममा बत्ती बालिएको छ । मंसिर २५ गते सोमबार बिहान दिवंगत पितृको सद्गतिको कामना गर्दै पशुपति क्षेत्रको विशेषगरी मृगस्थलीमा शतबीज छरिन्छ । यसका लागि आज बिहानैदेखि लाखौँ भक्तजन पशुपति क्षेत्रमा आएका छन् । प्रत्येक वर्ष मार्ग शीर्ष कृष्ण चतुर्दशीको बिहान पशुपतिनाथलगायत देशभरका शिवालयमा शतबीज छर्ने गरिन्छ । ", "यस पर्वका लागि कोषले पशुपतिनाथको पूर्वी ढोकाअघिको वाग्मतीबाट पारि जान बाँसको अस्थायी पुल निर्माण गरेको छ । यसैगरी शतबीज मार्गमा बत्ती राखिएको कोषका प्रवक्ता रेवतीरमण अधिकारीले जानकारी दिए । ", " कोषले पशुपति क्षेत्रमा पर्याप्तमात्रामा धारा र शौचालयको व्यवस्था पनि गरेको छ । पशुपति क्षेत्रका भष्मेश्वर, बोडेपाटी, बाहिरी पश्चिम ढोकाअघि र राममन्दिरमा धुनी जगाउने व्यवस्था गरेको छ । पर्वका अवसरमा कोषले रोपेको बिरुवा नमास्न, ढुंगा छापेको ठाउँमा शतबीज नछर्न कोषले भक्तजनसँग आह्वान गरेको छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/harirambhetuwalktmrss2420231210175537img20302-10122023050535-1000x0.jpg&w=1000&h=0", "author": "रासस", "author_link": "https://ekantipur.com/author/author-9299", "published_date": "मंसिर २४, २०८०"},
{"link": "https://ekantipur.com/national/2023/12/12/project-e-lalitpur-metropolis-will-stand-for-108-hours-50-19.html", "title": "अभियन्ता ईः ललितपुर महानगरअगाडि १०८ मिनेट* उभिने", "summary": "काठमाडौँ — फुटपाथ व्यवसायीलाई हटाउने ललितपुर महानगरपालिकाको निर्णयको विरोध गर्दै अभियन्ता ईः ले मंगलबार दिउँसो ३ बजे महानगरपालिकाको प्रांगणमा १०८ मिनेट उभिएर प्रदर्शन गर्ने भएका छन् । उनले महानगरलाई पुनर्विचार गर्नसमेत अनुरोध गरेका छन् ।", "paragraphs": ["महानगरपालिकाले पैदल यात्रु, सवारी आवागमन तथा ऐतिहासिक महत्त्वका स्थानहरूमा अवरोध परेको भन्दै मंसिर २४ गतेदेखि लगनखेल–मंगलबजार रुटमा साँझ/बिहान पनि फुटपाथ पसल राख्न निषेध गरेको थियो । ", "‘सहर भनेको कार भएका मानिसको मात्र होइन, सबैका लागि हो भन्ने हेतुले ललितपुर महानगरपालिकाले गर्दै आइरहेको कामको प्रशंसा सबैले गर्दै आइरहेका छन्,’ अभियन्ता ईः ले भने, ‘सहरको आत्मा मार्दै रात र बिहानका फुटपाथ क्षेत्र हटाउने निर्णयप्रति पुनर्विचार गर्न आवश्यक छ ।’ उनले बरु कर लेऊ, गरिखान देऊ तर विस्थापन होइन, व्यवस्थापन गर्न आग्रह गरेका छन् । ", "पाटनका स्थानीयले पनि आफूहरूलाई गरिखान दिन आग्रह गरेका छन् । स्थानीय थटी टोलका पवन शाही दिनभर मजदुर गरेर साँझ उक्त रुटमा मोजा बिक्री गरेर जीविकोपार्जन गर्छन् । उनीजस्तै त्यहाँ साँझ/बिहान तरकारी, लत्ताकपडा त ठेलागाडामा फलफूल राखेर जीविकोपार्जन गर्ने ४ सय देखि ५ सय जना छन् । उनीहरूले स्थानीय तहमा जनप्रतिनिधि आइसकेपछि उनीहरूसँगैको सल्लाहमा बिहान ८ बजेसम्म र बेलुका ५ बजेदेखि व्यवसाय गर्दै आइरहेका थिए । पाटनका स्थानीय पृथविन्दु महर्जनले स्थानीयलाई आफ्नो टोलमा गरिखान दिनुपर्ने बताइन् । ‘विदेशिनुभन्दा स्वदेशमै केही गरिखान्छु भन्नेहरूलाई विस्थापित गर्नु हुँदैन,’ उनले भनिन् । ", "ललितपुर महानगरका प्रवक्ता राजु महर्जनले एम्बुलेन्स र दमकल नै रोकिने अवस्था देखा परेकाले महानगरपालिका–१२ र १९ नम्बरले संयुक्त रूपमा फुटपाथ हटाउने निर्णय गरेको बताए । ‘के गर्ने भन्ने विषयलाई लिएर छलफल भइरहेको छ,’ उनले भने । सटर पसलेले नै फुटपाथमा सानो ठाउँ दिएर भाडामा लगाउने गरेको महानगरपालिकाको भनाइ छ । ", "यसअघि अभियन्ता ईः ले फुटपाथ व्यवसायीलाई विकल्पसहित व्यवस्थापन गर्नुपर्ने माग गरेर काठमाडौंको राष्ट्रिय सभागृह अगाडि १ सय ९९ घण्टा उभिएर प्रदर्शन गरेका थिए । असोज १० मा काठमाडौं महानगरपालिका र ईः बीच सम्झौता भएको थियो । यद्यपि उक्त सम्झौता अझै कार्यान्वयनमा आएको छैन ।", "त्यतिबेला अनौपचारिक क्षेत्रमार्फत हुने व्यापार व्यवसायलाई व्यवस्थित गर्न व्यापार गर्ने स्थल, समय, व्यापार गर्न आवश्यक मानिने व्यक्ति यकिन गर्न र स्थान उपलब्ध गराउने विधि, प्रक्रिया तथा कानुनी व्यवस्था समेतको प्रबन्ध गर्नुपर्नेलगायत माग थियो ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/iih-02122023025040-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/national/2023/12/11/awareness-program-for-students-against-violence-against-women-by-zonta-club-kathmandu-47-03.html", "title": "जोन्टा क्लब काठमाडौंद्वारा विद्यार्थीहरूका लागि लैंगिक हिंसाविरुद्ध सचेतना कार्यक्रम", "summary": "काठमाडौँ — जोन्टा क्लब काठमाडौंले लैंगिक हिंसाविरुद्ध विद्यार्थीहरुका लागि सचेतना कार्यक्रम आयोजना गरेको छ केन्द्रीय अनुसन्धान ब्युरो, नेपाल प्रहरी र एनसेलको सहकार्यमा लैंगिक हिंसाविरुद्धको १६ दिने अभियान अन्तर्गत आइतबार ललितपुरको सेन्ट मेरीज हाईस्कुलमा सचेतनामूलक कार्यक्रम आयोजना गरेको हो ।", "paragraphs": ["एआईजी किरण बज्राचार्यको समेत उपस्थित रहेको क्त कार्यक्रममा संस्कृत माध्यमिक विद्यालय, भानु माध्यमिक विद्यालय, नेपाल आदर्श माध्यमिक विद्यालय, हिमालय माध्यमिक विद्यालय, सेन्ट मेरीज उच्च विद्यालय र मेरी वार्ड विद्यालयका करिब ८०० विद्यार्थीको सहभागिता रहेको क्लबद्वारा जारी विज्ञप्तिमा उल्लेख छ । जोन्टा क्लब काठमाडौंद्वारा कार्यक्रममा महिलाहरूले भोग्नुपरेका विभिन्न समस्याहरू प्रस्तुत गर्ने एक स्किट प्रदर्शन गरिएको थियो ।", "'महिला हिंसाविरुद्धको सक्रियताका लागि हामी सबै एकजुट भएर लाग्नुपर्छ,’ जोन्टा क्लब अफ काठमाडौंका अध्यक्ष अभा शाहले भनिन्, ‘हाम्रो अभियान १६ दिन, १६ हप्ता, १६ महिनाको मात्र होइन, महिला हिंसा अन्त्य नभएसम्म अघि बढ्नेछ ।'", "लैंगिक हिंसाविरुद्धको १६ दिने अभियानको एक हिस्साको रूपमा, जोन्टा क्लब अफ काठमाडौंले कार्यक्रममा बालविवाह, घरेलु हिंसा, कार्यालयमा हुने दुव्र्यवहार र सार्वजनिक यातायातमा हुने यौन दुर्व्यवहार सम्बन्धी विभिन्न पाँचवटा भिडियोहरू प्रदर्शन गरेको थियो । क्यूएफएक्स सिनेमाका १३ वटा स्क्रिनहरू,संस्कृत इन्टरनेशनल स्कूल, नामी कलेज र सिल्भर माउन्टेन स्कूल अफ होटल म्यानेजमेन्टका जोन्टा- जेड र गोल्डेन - जेड क्लबका युवा शाखाका सदस्यहरूले लैंगिक हिंसाको बारेमा सचेतना जगाउने काम गरिरहेका छन् ।", "केन्द्रीय अनुसन्धान ब्युरोकी इन्स्पेक्टर शान्ता लामाले कानुन र अपराध तथा एनसेलका याश्मिन भट्टराईले साइबर सुरक्षाबारे जानकारी दिएकी थिइन् ।", "सेन्ट मेरी हाई स्कूलकी प्रिन्सिपल दीपाले कार्यक्रममा आफूले सिकेका कुराहरू सोच्न र बुद्धिमानीपूर्वक व्यवहार गर्न विद्यार्थीहरूलाई आग्रह गरिन् ।", " 'जब हामी लैङ्गिक हिंसाको बारेमा कुरा गर्छौं हामी महिला विरुद्धको हिंसा मात्रै सोच्छौं तर तथ्यांकले पुरुष पनि प्रभावित भएको देखाउँछ। लैंगिक हिंसाको शिकार भएको छ,' एआईजी बज्राचार्यले भनिन्,'महिलामाथि हुने हिंसा अन्त्य गर्न पुरुषको कुनै भूमिका हुँदैन भन्ने भ्रम हो । सबैभन्दा महत्त्वपूर्ण भूमिका पुरुषको हुन्छ। पुरुषले आफूलाई नियन्त्रण र महिलालाई सम्मान नगरेसम्म यो लैंगिक हिंसाको अन्त्य हुँदैन ।' "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/jota-club-11122023070847-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २५, २०८०"},
{"link": "https://ekantipur.com/national/2023/12/12/an-indian-citizen-arrested-with-illegal-diamonds-41-16.html", "title": "अवैध हिरासहित एक जना भारतीय नागरिक पक्राउ", "summary": "काठमाडौँ — करिब तीन लाख रुपैयाँको अवैध हिरासहित एक भारतीय नागरिक काठमाडौंको दक्षिणकालीबाट समातिएका छन् । प्रहरीले भारतको पश्चिम बंगाल घर भई हाल काठमाडौंको सुन्धारा बस्दै आएका ४४ वर्षीय सञ्जय मैतीलाई गएराति दक्षिणकाली नगरपालिका-५ फर्पिङबाट पक्राउ गरेको हो ।", "paragraphs": ["वीरगन्जबाट काठमाडौंतर्फ आउँदै गरेको ना१ज ५४७७ नम्बरको सुमोलाई फर्पिङ चेकपोष्टमा खटिएको प्रहरीले जाँच गर्ने क्रममा सुमोमा सवार मैतीलाई बिल नभएको भन्सार छली गरी ल्याएको हिराजस्तो देखिने धातुसहित फेला पारेको थियो ।", "प्रहरीले सो धातु सुनचाँदी व्यवसायी संघबाट परीक्षण गर्दा हिरा भएको पुष्टि भएको छ । जसको बजार भाउ करिब ३ लाख २७ हजार ३ सय ३९ रूपैयाँ पर्छ । मैतीलाई पक्राउ गरी त्यसबारे अनुसन्धान भइरहेको प्रहरीले जनाएको छ ।"], "image": null, "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/national/2023/12/12/cricket-training-for-sports-teachers-in-kathmandu-40-38.html", "title": "काठमाडौंका खेल शिक्षकलाई क्रिकेटको प्रशिक्षण", "summary": "काठमाडौँ — काठमाडौं महानगरपालिकाले विद्यालय तहबाटै विद्यार्थीहरूलाई क्रिकेट प्रशिक्षण गराउन खेल शिक्षकहरूका लागि तालिमको आयोजना गरेको छ । महानगरपालिकाले खेल शिक्षकहरूलाई क्रिकेट कोच बनाउन तालिम दिएको हो । तालिममा महानगरपालिका क्षेत्रका माध्यमिक विद्यालयका खेल शिक्षक तथा विद्यालयका प्रतिनिधिहरू सहभागी छन् ।", "paragraphs": ["महानगरपालिकाले बागमती प्रदेश क्रिकेट एशोसिएसनसँगको सहकार्यमा तालिम सञ्चालन गरेको हो । महानगरपालिकाभित्र क्रिकेट खेल्ने खेलाडीहरूलाई प्रशिक्षित गर्ने उदेश्यले कोच प्रशिक्षक तालिम सञ्चालन गरिएको महानगरले जनाएको छ ।", "यो प्रशिक्षण भने आधारभूत हो । यो तालिममा ५० जना सहभागी छन् । प्रशिक्षणमा सैद्धान्तिक कक्षासहित पाकिस्तान एम्बेसी पार्कमा प्रयोगात्मक प्रशिक्षण हुने महानगरपालिकाले जनाएको छ । सैद्धान्तिक कक्षामा प्रशिक्षकको भूमिका, शारीरिक तन्दुरुस्ती, एम्पायर, व्याटिङ्, बलिङ्, विकेट किपिङ् लगायत विषयमा प्रशिक्षण दिइनेछ ।", "राष्ट्रिय खेलकुद परिषदका प्रशिक्षक अनिल अधिकारी, क्रिकेट प्रशिक्षक (लेभल ३) राजु बस्नेत, लेभल २ का प्रशिक्षकहरु कलाम अलि, मनोज कटुवाल, रिकेश लामा, सुजन महर्जन, एम्पायर बिनय झालगायत प्रशिक्षकका रुपमा छन् । एशोसिएसनले तालिमसँगै महानगरका वडाहरूमा नेट राख्नका लागि प्राविधिक सहयोग समेत गर्ने जनाएको छ । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/4063303487103127343767825762738093703713117n-12122023065439-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/national/2023/12/12/shots-fired-in-jhamsikhel-1-person-arrested-with-drugs-28-48.html", "title": "झम्सिखेलमा गोली चल्यो, लागुऔषधसहित १ जना पक्राउ", "summary": "काठमाडौँ — प्रहरीले ललितपुरको झम्सिखेलबाट एक जनालाई लागुऔषधसहित पक्राउ गरेको छ । मंगलबार काठमाडौं उपत्यका अपराध अनुसन्धान कार्यालयको टोलीले झम्सिखेलबाट उदयपुरका अविनाश राईलाई लागुऔषध 'आइस ड्रग' सहित नियन्त्रणमा लिएको हो ।", "paragraphs": ["नियन्त्रणमा लिने क्रममा प्रहरीलाई राईले आक्रमण गर्न खोजेपछि प्रहरीले १ राउन्ड गोलीसमेत चलाएर उनलाई नियन्त्रणमा लिएको कार्यालयका प्रवक्ता एसपी रवीन्द्र रेग्मीले इकान्तिपुरलाई बताए ।", " राईको साथबाट आधा किलो आइस ड्रग बरामद भएको पनि प्रहरीले जनाएको छ । पक्राउ परेका राईमाथि आवश्यक छानिबन भइरहेको पनि एसपी रेग्मीले जानकारी दिए । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/kathmandu-crime-08122023080203-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/national/2023/12/12/a-person-died-after-drowning-in-a-well-in-bhaktapur-31-29.html", "title": "भक्तपुरमा इनारमा डुबेर एक जनाको मृत्यु", "summary": "काठमाडौँ — भक्तपुरको ताथलीमा इनारमा डुबेर एक व्यक्तिको ज्यान गएको छ । चाँगुनारायण नगरपालिका-९, ताथली राम मन्दिर नजिकै बसोबास गर्दै आएका ५२ वर्षीय राम खड्काको मंगलबार इनारमा डुबेर मृत्यु भएको हो ।", "paragraphs": ["बिहान ८ बजे आफ्नै घरमा चिया खाएर बाहिर निस्किएका उनी केहीबेरमै सम्पर्कविहीन भएका थिए । पछि परिवारले खोजी गर्ने क्रममा करिब २५ फिट गहिरो इनारमा छोरा कन्चन खड्काले मृत अवस्थामा फेला परेको जिल्ला प्रहरी परिसर भक्तपुरका डिएसपी बसन्त पाठकले जानकारी दिएका दिए । उनका अनुसार घटनास्थलमा प्रहरी परिचालन भई थप अनुसन्धान अघि बढाइएको छ । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/pond-12122023101207-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/national/2023/12/13/ban-on-sale-of-tobacco-products-in-kathmandu-metropolitan-city-from-today-16-44.html", "title": "आजदेखि काठमाडौँ महानगरपालिकामा सुर्तीजन्य पदार्थ बिक्रीमा प्रतिबन्ध", "summary": "काठमाडौँ — काठमाडौँ महानगरपालिकामा आजदेखि सुर्तीजन्य पदार्थ बिक्री, प्रयोग र कारोबारमा प्रतिबन्ध लगाइएको छ । महानगरले ३२ वटै वडामा सुर्तीजन्य पदार्थको बिक्रीमा पूर्ण निषेध गरिएको महानगरपालिका स्वास्थ्य विभागका प्रमुख रामप्रसाद पौडेलले जानकारी दिए ।", "paragraphs": ["उनका अनुसार आजदेखि प्लास्टिकमा प्याक गरिएका सुर्तीजन्य पदार्थको बिक्री, भण्डारण तथा प्रयोगलाई पूर्णरूपमा निषेध गरिएको छ ।", "प्लाष्टिकमा प्याक गरिएका कच्चा सुर्ती, खैनी, बिँडी, तम्बाखु, सुल्फा, गुट्खा, पानपराग वा यस्तै प्रकृतिका मुखमा राखेर रस लिने सुर्तीजन्य पदार्थको भण्डारण, बिक्री र प्रयोग गर्न नपाइने भन्दै महानगरपालिकाले यही मंसिर १२ गते सार्वजनिक सूचना जारी गरेको थियो । कसैले बिक्री वितरण गरेको पाइए नगर प्रहरीमार्फत त्यस्ता किसिमका सामग्री जफत गरी कारबाही गरिने सूचनामा उल्लेख छ । सुर्तीजन्य वस्तुको प्रयोगले व्यक्तिको स्वास्थ्यमा पारिरहेको नकारात्मक असर रोक्न ऐनको व्यवस्थालाई कडाइका साथ कार्यान्वयन गर्न लागिएको स्वास्थ्य विभागका प्रमुख पौडेलले बताए ।", "महानगरले गत असोज १ गतेदेखि सार्वजनिक ठाउँमा चुरोट र सुर्ती खान रोक लगाएको थियो । महानगरले सार्वजनिक ठाउँ, विमानस्थल, सार्वजनिक शौचालय, मठमन्दिर, पाटीपौवा, विद्यालय, स्वास्थ्य संस्था, बाल तथा वृद्धाश्रम, पसल, पार्कलगायत क्षेत्रमा चुरोट नखान पनि आग्रह गरेको छ । अटेर गर्नेलाई कारबाही गरिने काठमाडौँ महानगरले जनाएको छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/ktm-metro-06122023083203-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २७, २०८०"},
{"link": "https://ekantipur.com/national/2023/12/13/his-demonstration-surrounded-by-the-police-11-50.html", "title": "प्रहरीको घेरामा ईःको प्रदर्शन", "summary": "ललितपुर — अभियन्ता ईःले केही स्थानीयको अवरोधका बीच प्रहरी घेरामा पुल्चोकस्थित ललितपुर महानगरपालिका अगाडि उभिएर सोमबार प्रदर्शन गरेका छन् । ईःले फुटपाथ व्यवसायीलाई हटाउने महानगरको निर्णयविरुद्ध शान्तिपूर्ण धर्ना गरेका हुन् । उनले व्यवस्थापनका वैकल्पिक उपायहरू हुँदाहुँदै ललितपुर महानगरले फुटपाथ व्यवसाय निषेध गर्ने गलत कदम चालेको टिप्पणी गरेका छन् । ", "paragraphs": ["ललितपुर महानगरले पैदल यात्रु, सवारी आवागमन तथा ऐतिहासिक महत्त्वका स्थानहरूमा अवरोध पुगेको भन्दै मंसिर २४ देखि लगनखेल–मंगलबजार रुटमा साँझ र बिहान राखिने फुटपाथ पसललाई रोक लगाएको छ । प्रदर्शन गर्ने क्रममा ईः समर्थक र स्थानीयबीच केहीबेर घम्साघम्सी भएको थियो । त्यसपछि ईः र उनका समर्थकलाई प्रहरीले सुरक्षा दिएको थियो । ईः समर्थकहरूले स्थानीयले पम्पलेट, ब्यानर च्यातेको आरोप लगाएका छन् । ", "ईः समर्थक अभियन्ताहरूले संविधानले नै रोजगारी र श्रमको हक सुनिश्चित गरेको भन्दै ललितपुर महानगरले त्यसका लागि उपयुक्त कदम चाल्नुको साटो फुटपाथ व्यापारलाई निषेध गरेर संविधानको धज्जी उडाएको आरोप लगाए । साथै शान्तिपूर्ण प्रदर्शनमा अवरोध गरेकोमा समेत उनीहरूको गुनासो छ । ", "ललितपुर नगरप्रमुख चिरीबाबु महर्जनले ईः समर्थक र स्थानीयबीचको घम्साघम्सीबारेमा आफूलाई कुनै जानकारी नभएको बताए । ‘सुरक्षाका लागि पुलिस आएपछि मात्र थाहा भयो,’ उनले भने, ‘ईःले महानगरलाई जानकारी नै नदिई प्रदर्शन गर्न पनि नहुने थियो ।’ उनले फुटपाथ व्यवसायलाई व्यवस्थापन गर्न महानगरले प्रक्रिया सुरु गरिसकेको बताए । उनका अनुसार लगनखेल–मंगलबार रुटमा बिहान ८ बजेसम्म तरकारी बेच्न दिने र साँझ लत्ताकपडा बिक्रेतालाई लगनखेल थटी टोल (रातो मत्स्येन्द्रनाथको नरिवल जात्रा हुने ठाउँ) मा व्यवस्थापन गर्ने योजनामा रहेको बताए । ", "‘लगनखेल–मंगलबजार रुटमा फुटपाथ पसल राख्न महानगरले भन्दा पनि १२ र १९ वडाले रोक लगाएको हो,’ नगरप्रमुख महर्जनले भने, ‘रात्रिकालीन स्ट्रिट मार्केट गर्ने पनि योजना छ । तर, स्थान भने तोकेको छैन ।’ उनले अत्यावश्यक एम्बुलेन्स, दमकल आवतजावतमै समस्या भएकाले पनि फुटपाथलाई व्यवस्थापन गर्नुपर्ने भएको उनले बताए । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/localslalitpuriihprotestlmcu9a5346019-12122023120624-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २७, २०८०"},
{"link": "https://ekantipur.com/opinion/2023/12/11/identity-movement-in-confusion-18-26.html", "title": "अलमलमा पहिचान आन्दोलन", "summary": "प्रदेशको नाम कोशी राखिएपछि पूर्वमा पहिचान आन्दोलन चलिरहेको छ । मुख्य माग पहिचानका आधारमा पुनः नामकरण रहे पनि त्यो नाम के हो ? अलमल छ । लिम्बूवान, किरात, किरात–लिम्बूवान, लिम्बूवान–किरात वा अरू कुनै ? आन्दोलनरत पक्षले स्पष्ट पार्न सकेका छैनन् । अर्थात्, आन्दोलनरत पक्षबीच नै विकल्पका रूपमा अघि सारिने नाममा एकमत छैन । ", "paragraphs": ["विगतका आन्दोलनले अरुणपूर्वलाई लिम्बूवान र पश्चिमलाई किरात भूगोलका रूपमा स्थापित गरे । राष्ट्रिय राजनीतिमा स्थापित दलहरूले विभिन्न कालखण्डमा यसलाई स्वीकार गरे । तर नामकरणमा त्यो स्वीकारोक्ति लागू भएन । दुवै भूगोललाई समेटेर कोशी बनाइयो । समस्याको जड यही थियो ।", "किरात र लिम्बूवान यो भूगोलका दुई मुख्य सभ्यता हुन् । यसैका आधारमा संघर्षमा रहेका दुई सभ्यता ‘पहिचान’ शब्दमा एकमत छन् । तर, साझा सम्बोधनमा विभाजित । अर्थात्, किरात वा लिम्बूवान मात्र भनेर पुग्दैन । आन्दोलन थप बलशाली हुँदा लिम्बूवान पक्षधर ‘लिम्बूवान–किरात’ नाममा सहमत भए । तर, किरात पक्षधर लिम्बूवान स्विकार्न तयार भएनन् । लक्ष्य एउटै रहे पनि भावनात्मक रूपमा पहिचान आन्दोलन कमजोर हुनुको मुख्य कारण यो पनि हो ।", "किरात पक्षधरले कोशी भनिएको सबै भूगोललाई किरात ठान्छन् । तर, लिम्बूवान पक्षधरले दुई अलग इतिहास र सभ्यता मान्छन् । यी दुई भूगोलमा मुख्य आवादकर्ता लिम्बू र राई हुन् । यी दुई समुदायबीच अस्तित्वरक्षाको सबालमा लामो समयदेखि आन्तरिक संघर्ष चल्दै आएको छ । पहिचान शब्दले एकै ठाउँमा ल्याए पनि व्यावहारिक रूपमा किरात र लिम्बूवान पक्षधर एउटै नाममा सहमत हुने सम्भावना कम छ । लिम्बूवान पक्षधरले किरात पक्षधरलाई सहअस्तित्व स्वीकार गर्न नसक्ने समूहका रूपमा चित्रित गर्छन् । किरात पक्षधरले लिम्बूवानलाई संकीर्णतामा हेर्छन् ।", "पहिचान आन्दोलनलाई जातीय संस्थाहरूले नेतृत्व गरिरहेका छन् । धरातलीय दृष्टिमा किरात राई यायोक्खा र किरात याक्थुङ चुम्लुङ मुख्य शक्ति हुन् । यी दुई शक्तिको अन्तरसंघर्षको कोपभाजनमा परेको छ— पहिचान आन्दोलन । यी दुई मुख्य शक्तिबीच साझा धारणा नबनेसम्म पूर्वमा जारी पहिचान आन्दोलन हरेक दृष्टिमा कमजोर नै रहिरहनेछ । आन्दोलन कमजोर भएको सबैलाई महसुस छ तर समाधान खोज्ने जाँगर कसैमा चलेको देखिँदैन । मानौं पहिचानका आधारमा पुनः नामकरणको वातावरण बन्यो, त्यस्तो अवस्थामा केलाई साझा नामका रूपमा प्रस्तुत गर्ने ? आन्दोलन हाँकिरहेका जातीय संस्थाहरूसँग त्यस्तो साझा नाम छैन । शेर्पालुङ र कोचिलाको सन्दर्भ त बाँकी नै छ । पहिचानका आधारमा पुनः नामकरणको वातावरण बनेको खण्डमा आन्तरिक लडाइँ उत्कर्षमा पुग्नेछ । ", "पहिचान आन्दोलनमा अहिले सामाजिक संस्थाहरूले नेतृत्व गरिरहेका छन् । राजनीतिक एजेन्डामा काम गरिरहे पनि सामाजिक संस्थाहरूको दायरा सीमित हुन्छ । यी संस्थाले लामो समयसम्म आन्दोलनको नेतृत्व गर्न र आन्दोलनको विरासत कायम राखिरहन सक्दैनन् । सम्भव पनि हुँदैन ।", "भावना र मुद्दा बेग्लै कुरा हो, आन्दोलनमा होमिनेहरूको राजनीतिक भविष्यको सुनिश्चितता अर्को महत्त्वपूर्ण पाटो हुन्छ । सामाजिक संस्थाहरूको नेतृत्वमा जारी आन्दोलनमा होमिएका आन्दोलनकारीको राजनीतिक भविष्यको जिम्मा कसले लिने ? हरेक आन्दोलनकारीलाई यो प्रश्नले घेरेको छ । उनीहरूलाई भविष्य मात्र नभएर वर्तमानकै पनि अधिक चिन्ता छ । ", "लिम्बूवान आन्दोलन लामो समयदेखि जारी छ, तर परिणाम शून्य जस्तै छ । संघर्षमा होमिएकाहरूमा चरम वितृष्णा छाएको छ । सयौं नेता–कार्यकर्ता पलायन भइसकेका छन् । आन्दोलनलाई नेतृत्वले ठीक समयमा ठीक दिशानिर्देश गर्न नसक्दाको परिणाम हो यो । जारी पहिचान आन्दोलन पनि यस्तै परिस्थितिको सिकार बन्दै गएको छ ।", "कोशी नामकरणविरुद्ध चलिरहेको आन्दोलनको प्रभाव विराटनगरको चौडा सडकदेखि ताप्लेजुङको साँघुरो गल्लीसम्म पुगेको छ । तर आन्दोलित मनोभावलाई संगठित गर्दै संरक्षण गर्ने संयन्त्र बनेको छैन । त्यो काम सामाजिक संस्थाहरूबाट सम्भव हुँदैन । राजनीतिक दल नै चाहिन्छ । आन्दोलनरत पक्षलाई अप्रिय लागे पनि पहिचान आन्दोलन प्रभावशून्य छ, छिटफुट ढुंगामुढाबाहेक । अहिलेकै आन्दोलनले राज्य पक्षलाई पहिचानका आधारमा पुनः नामकरण गर्न बाध्य बनाउने शक्ति आर्जन गर्न सक्दैन ।", "पहिचान आन्दोलन नयाँ होइन, यस्तो भावना र चेतना विगतमा पनि थियो, जुन चेतनालाई ठीक ठाउँमा सदुपयोग गर्ने वातावरण चाहिँ बन्न सकेको थिएन । राजनीतिक शक्तिको नेतृत्वमा विकसित चेतनालाई एकीकृत गर्न सकेको भए सदनबाट पनि आन्दोलनले लक्ष्य भेट्न सकिन्थ्यो, जसरी मधेश आन्दोलनले भेट्यो ।", "पहिचान आन्दोलनसँग अझै पनि दुई विकल्प छन् । एक, शक्तिशाली सडक संघर्ष । दुई, उस्तै शक्तिशाली सदन संघर्ष । यी दुई संघर्षको तयारीमा जुटे पहिचान आन्दोलनको गन्तव्यसम्मको दूरी छोट्टिन सक्छ ।आन्तरिक समस्या समाधान गर्दै आन्दोलित भावनालाई निर्णायक संघर्षका लागि सडकमा उतार्न नेतृत्व सक्षम साबित भएको अवस्थामा पहिचान आन्दोलनले सदन संघर्ष कुर्नुपर्दैन । तर, सबै परिस्थिति हेर्दा नेतृत्वले त्यो सम्भावना सिर्जना गर्ने क्षमता राखेनन्, राख्दैनन् । ", "आगामी आवधिक निर्वाचनको मिति हो— संवत् २०८४ । पहिचानवादी शक्तिहरूका लागि २०८४ को निर्वाचन उपयोग गर्न तयारी गर्ने समय पर्याप्त छ । अहिलेकै अवस्थाबाट तयारीमा जुट्ने हो भने सदन संघर्षको वातावरण बन्न सक्छ । तर अहिलेकै संरचनाबाट सम्भव हुँदैन । दलीय व्यवस्थामा दलहरूले निर्वाचन लड्छन् । सामाजिक संस्थाहरूलाई त्यो अधिकार छैन । सामाजिक संस्थाहरूले स्वतन्त्र उम्मेदवार खडा गरे पनि सफलता मिल्दैन । अस्तित्वमा रहेका दलहरूको भर पर्ने अवस्था छैन । ", "लोकतान्त्रिक व्यवस्थामा आवधिक निर्वाचन नै वैधानिक र भरपर्दो माध्यम हो, जसबाट ठूलठूला परिवर्तन वैधानिक रूपमै सम्भव हुन्छन् । फरक धारबाट सम्भव नहुने होइन, तर पहिचान आन्दोलनसँग त्यो क्षमता देखिएन । त्यसकारण आगामी आवधिक निर्वाचनको भरपूर उपयोग महत्त्वपूर्ण हुन सक्छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/pahicanko-andolan-11122023041659-1000x0.jpg&w=1000&h=0", "author": "मिलन लिम्बू", "author_link": "https://ekantipur.com/author/author-MilanLimbu-Ad85b", "published_date": "मंसिर २५, २०८०"},
{"link": "https://ekantipur.com/national/2023/12/12/obstruction-of-the-locals-in-the-demonstration-of-e-16-33.html", "title": "ईः ले ललितपुर महानगर अगाडि गरेको प्रदर्शनमा स्थानीयको अवरोध", "summary": "ललितपुर — अभियन्ता ईः ले पुल्चोकस्थित ललितपुर महानगरपालिकको प्रांगणमा उभिएर प्रदर्शन गर्न लाग्दा स्थानीयले अवरोध गरेका छन् । ईः ले फुटपाथ व्यवसायीलाई हटाउने ललितपुर महानगरपालिकाको निर्णयको विरोध गर्दै मंगलबार दिउँसो ३ बजे महानगरपालिकाको प्रांगणमा १०८ मिनेट उभिएर प्रदर्शन गर्न लागेका थिए । ", "paragraphs": ["महानगरपालिकाले पैदल यात्रु, सवारी आवागमन तथा ऐतिहासिक महत्त्वका स्थानहरूमा अवरोध परेको भन्दै मंसिर २४ गतेदेखि लगनखेल–मंगलबजार रुटमा साँझ/बिहान पनि फुटपाथ पसल राख्न निषेध गरेको थियो ।", "स्थानीयले अवरोध गर्दा ईः समर्थक र स्थानीयबीच केहीबेर धक्कामुक्की समेत भएको थयो । अहिले उक्त क्षेत्रमा प्रहरी परिचालन गरिएको छ । ", "यसअघि अभियन्ता ईः ले फुटपाथ व्यवसायीलाई विकल्पसहित व्यवस्थापन गर्नुपर्ने माग गरेर काठमाडौंको राष्ट्रिय सभागृह अगाडि १ सय ९९ घण्टा उभिएर प्रदर्शन गरेका थिए । असोज १० मा काठमाडौं महानगरपालिका र ईः बीच सम्झौता भएको थियो । यद्यपि उक्त सम्झौता अझै कार्यान्वयनमा आएको छैन ।", "त्यतिबेला अनौपचारिक क्षेत्रमार्फत हुने व्यापार व्यवसायलाई व्यवस्थित गर्न व्यापार गर्ने स्थल, समय, व्यापार गर्न आवश्यक मानिने व्यक्ति यकिन गर्न र स्थान उपलब्ध गराउने विधि, प्रक्रिया तथा कानुनी व्यवस्था समेतको प्रबन्ध गर्नुपर्नेलगायत माग थियो ।", " "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/localslalitpuriihprotestlmcu9a5271032-12122023115317-1000x0.jpg&w=1000&h=0", "author": "प्रशान्त माली", "author_link": "https://ekantipur.com/author/author-11792", "published_date": "मंसिर २६, २०८०"},
{"link": "https://ekantipur.com/opinion/2023/12/11/tribhuvan-university-reform-road-16-30.html", "title": "त्रिभुवन विश्वविद्यालय सुधारको बाटो ", "summary": "टाइम्स हायर एजुकेसनको सन् २०२४ को सर्वेक्षणमा त्रिभुवन विश्वविद्यालय १,२०१ देखि १,५०० स्थानभित्र पर्‍यो, जबकि विगतका वर्षहरूमा ८०१ देखि १,००० बीच थियो । यसमा धेरैको प्रतिक्रिया थियो— त्रिविमा भएको राजनीतिक भागबन्डा यसरी स्तर खस्किनुको प्रमुख कारण हो ।", "paragraphs": ["विश्वविद्यालय प्रशासनले यसलाई अस्वीकार गर्दै स्तरीकरण सूचकमा भएको केही हेरफेरका कारण यस्तो हुन पुगेको भन्दै विज्ञप्ति जारी गर्‍यो । तर, स्तरीकरणका सूचकहरू र त्रिविका नीतिगत प्रावधानहरू हेर्दा सूचक पछ्याउने कुनै प्रयास भएको पाइन्न । ", "स्तरीकरणका लागि कुल १०० अंकमा विश्वविद्यालयको शिक्षणलाई २९.५ अंकभार दिइएको छ । यसमा शिक्षण प्रतिष्ठा १५, विद्यार्थी–शिक्षक अनुपात ४.५, विद्यावारिधि–स्नातक तह विद्यार्थी अनुपात २, विद्यावारिधि–शिक्षक अनुपात ५.५ र संस्थागत आम्दानी २.५ छ । अनुसन्धानका लागि वातावरणमा २९ अंक रहेमध्ये अनुसन्धान प्रतिष्ठा १८, अनुसन्धान आम्दानी ५.५, प्रकाशित वैज्ञानिक कृति र शिक्षण कर्मचारीको अनुपात ५.५ छ ।", "अनुसन्धानको गुणस्तरमा ३० अंक रहेमध्ये साइटेसन १५, अनुसन्धान सबलता ५, अनुसन्धान उत्कृष्टता ५ र अनुसन्धान प्रभाव ५ छ । उद्योगमा ४ अंक रहेमध्ये औद्योगिक आम्दानी र पेटेन्टमा २–२ अंक छ । अन्तर्राष्ट्रिय आउटलुकमा ७.५ अंक रहेमध्ये अन्तर्राष्ट्रिय विद्यार्थीको अनुपात, विदेशी शिक्षण कर्मचारीको अनुपात र अन्तर्राष्ट्रिय समन्वयमा २.५–२.५ अंक छ । यी सबै सूचक प्राप्तिका लागि न विश्वविद्यालयसँग उपयुक्त नीति–नियम छ न त कार्ययोजना नै । ", "यीमध्ये अन्तर्राष्ट्रिय आउटलुकबाहेक अन्य सबै सूचक विश्वविद्यालयका प्राध्यापकहरूको क्षमतामा निर्भर छन् । विश्वविद्यालयमा विदेशी शिक्षकहरूको उपस्थितिले शिक्षण र पेसामा विविधता ल्याउनुका साथै विश्वविद्यालयलाई अन्तर्राष्ट्रियकरण गर्न मद्दत गर्छ । तर, निजामतीमा झैं अन्य देशको स्थायी बसोबास भएका नेपाली प्राध्यापकलाई समेत कारबाही गर्ने प्रथाले त्रिविले अन्तर्राष्ट्रिय छविलाई कसरी अगाडि बढाउन सक्ला र ? अझ कतिपय शैक्षिक कार्यक्रमहरूमा भर्ना हुनका लागि नेपाली नागरिक नै हुनुपर्ने व्यवस्था छ । यसले गर्दा अन्तर्राष्ट्रिय आउटलुकमा नम्बर नपाउनु अस्वाभाविक होइन । अर्कातर्फ, समयमै परीक्षाफल प्रकाशित नहुने, शैक्षिक क्यालेन्डर लागू नहुने, परीक्षामा अनियमितता हुने, समकक्षतामा अस्वाभाविक कार्य हुने गर्नाले त्रिविको शिक्षण प्रतिष्ठामा धक्का लागेकै छ । ", "अनुसन्धान आफैंमा दुःखी काम हो । प्रस्ताव लेखेर फन्ड खोज्नुपर्ने झन्झट त छँदै छ, फन्ड आएपछि विश्वविद्यालयको प्रशासनिक झमेलाले अनुसन्धान गर्ने समय नै व्यतीत गरिदिन्छ । जेनतेन सकिएको परियोजनापछि वैज्ञानिक जर्नलमा प्रकाशन गर्न अर्को महाभारत त छँदै छ । यी सबै कार्यबाट विश्वविद्यालयको स्तर वृद्धिमा सहयोग त मिल्छ तर शिक्षकहरूलाई यसप्रति उत्प्रेरणा दिलाउने कडी छैन । न त यी कार्यले उनीहरूको वृत्ति विकासमै महत्त्वपूर्ण भूमिका खेल्छन् । त्यसैले अनुसन्धानात्मक काममा लाग्नुपर्ने दिमागहरू दलीय राजनीतितर्फ आकर्षित हुन्छन्, भइरहेका छन् । ", "स्वाभाविक रूपमै व्यक्तिगत लाभका लागि मानिसहरू कर्तव्यबाट विमुख भई शक्तिकेन्द्रतिर नजिकिने गर्छन्् । यसकारण विश्वविद्यालय राजनीतिले गिजोलिनुमा कुलपति र सहकुलपति राजनीतिक व्यक्ति हुनुभन्दा पनि शिक्षण कर्मचारीको वृत्तिविकासको प्रावधान प्रमुख कारक हो । ‘त्रिवि शिक्षक नियुक्तिको सिफारिससम्बन्धी विनियम–२०७५’ बमोजिम सहप्राध्यापक र प्राध्यापकको पदपूर्ति आन्तरिक प्रतियोगिताबाट ८० प्रतिशत र खुला प्रतियोगिताबाट २० प्रतिशत गरिने व्यवस्था छ । यसकारण विश्वविद्यालयमा आन्तरिक प्रतियोगिताबाट बढुवा हुनेहरूले ठूलो हिस्सा ओगट्छन् । ", "आन्तरिक प्रतियोगिताबाट सिफारिसका लागि १०० पूर्णाङ्कमा शैक्षिक योग्यता २५, अनुसन्धान र कृति प्रकाशन २१, शिक्षण सेवा अनुभव ४०, कार्यसम्पादन मूल्यांकन ४ र अन्तर्वार्तामा १० अंकभार छ । सिफारिस हुन प्राध्यापकका लागि निर्धारित पूर्णाङ्कको ७० प्रतिशत र सहप्राध्यापकका लागि ६० प्रतिशत न्यूनतम अंक पाएको हुनुपर्छ । ", "यो प्रावधान अनुसार प्राध्यापक वा सहप्राध्यापक हुनका लागि अनुसन्धान र कृति प्रकाशन गर्नुपर्ने बाध्यता छैन भने विद्यावारिधि पनि गर्नैपर्छ भन्ने छैन । १५ वर्षे जागिर अवधि पुगेको शिक्षक एक तहमाथि बढुवा हुने सम्भावना झन्डै शतप्रतिशत रहन्छ । किनकि शिक्षण सेवा अनुभवको अंक काठमाडौं उपत्यकाको हकमा प्रतिवर्ष २ र बाहिरी जिल्लाको हकमा २.१ देखि २.२ सम्म छ । ", "अझ अनुसन्धान र कृति प्रकाशन अन्तर्गत पनि विभिन्न शीर्षक छन्, जसमा साधारण लेखदेखि प्रतिवेदन, सन्दर्भ ग्रन्थ र शोध निर्देशनसम्म पर्छन् । यस अन्तर्गतका अधिकांश अंक ‘पियर रिभ्युड’ लेख नभए पनि प्राप्त गर्न सकिन्छ । जबकि विश्वविद्यालयको स्तर निर्धारणका लागि पियर रिभ्युड लेखहरू मात्र गणना गरिन्छ । यस अर्थमा विश्वविद्यालयमा सेवा प्रवेश गरेपछि निश्चित अवधि पुगे बढुवा हुने सुनिश्चितता भएको हुँदा परियोजना प्रस्ताव लेखेर ग्रान्ट ल्याई अनुसन्धान गरी वैज्ञानिक लेख प्रकाशित गर्न किन टाउको दुखाउने ? ", "यसको सट्टा कुनै राजनीतिक दलको कार्यकर्ता भएर संगठनात्मक कार्यमा लाग्दा पदाधिकारी (उपकुलपति, शिक्षाध्यक्ष, रजिस्ट्रार, क्याम्पस चिफ, सहायक क्याम्पस चिफ, डिन, सहायक डिन, विभागीय प्रमुख आदि पद) मा नियुक्ति पाउने सम्भावना हुन्छ । पदाधिकारी भइसकेपछि सुविधा उपभोग गर्ने अवसर र स्रोतमाथि नियन्त्रण हुन्छ । अरूले प्रस्तावना लेखेर ल्याएको अनुसन्धान परियोजनामाथि पनि नियन्त्रण गर्न पाइन्छ । यसका साथै शैक्षिक अवधि गणना भई जागिरको अंक पनि थपिँदै जान्छ ।", "अनुसन्धान र अध्यापन गर्नभन्दा राजनीति गरेरै सुविधा पनि पाइने, बढुवा पनि पाइने भएपछि जोकोही पनि स्वभावतः शक्ति आर्जनमा लाग्छ । यसकारण विश्वविद्यालयका शिक्षकहरूलाई पदाधिकारीमा नियुक्ति लिनका लागि कक्षाकोठाको सट्टा नेताहरूको निवास धाउनु नै लाभदायक बनेको छ । जागिरको अधिकांश समय कक्षाकोठामा नगई प्रशासनिक पदमा रहेकाहरू, अझ सेवानिवृत्तहरू नै नेतृत्वमा पुग्ने भएपछि विश्वविद्यालयको अधोगतिबाहेक के नै अपेक्षा गर्न सकिएला र ? ", "व्यक्तिविशेष तोकेर अनौठा–अनौठा विषयहरूका लागि दरबन्दी सिर्जना गर्ने परम्परा पनि छ । कुन विषय आवश्यक छ भन्दा पनि तोकिएको व्यक्ति एकल उम्मेदवार हुने गरी न्यूनतम योग्यता बनाउने प्रवृत्ति छ । तिनै एकल उम्मेदवारहरूले भविष्यमा बढुवाका लागि हुने प्रतियोगितामा पनि एकल उम्मेदवार हुने दाउमा शक्तिकेन्द्रहरूमै डेराडन्डा जमाउने, आफ्नो दलसँग सम्बन्धित विश्वविद्यालयका पदाधिकारीहरूको गलत कार्यको पनि प्रशंसा गर्ने गरेका प्रशस्तै घटना देख्न सकिन्छ । यसले पदाधिकारीहरूलाई दलकेन्द्रित कार्य गर्न हौसला दिइरहेको हुन्छ, जसले गर्दा भविष्यका नियुक्तिहरूमा पनि दलकै नेतृत्वको आशीर्वाद परोस् । यस्ता प्रावधान र प्रथाहरूले विश्वविद्यालयका शिक्षकहरूलाई अध्यापन र अनुसन्धानभन्दा पनि दलको झन्डातिर आकर्षित गरिरहेको छ । ", "त्रिविमा राजनीतिक हस्तक्षेप कम गर्न आवरण फेर्नुभन्दा पनि विश्वविद्यालयको मेरुदण्ड रहेका शिक्षकहरूबीच प्राज्ञिक प्रतिस्पर्धाको वातावरण बनाउनु अपरिहार्य छ । अबको नेतृत्वले यसका लागि निम्नलिखित तीन प्रावधानलाई परिमार्जन गर्नुपर्छ, जसले विश्वविद्यालयलाई थप आर्थिक भार पार्दैन भने दलहरूका कार्यालयमा भेटिने शिक्षकहरू कक्षाकोठा र प्रयोगशालामा भेटिनेछन् । ", "(क) सहप्राध्यापक र प्राध्यापकमा बढुवा हुनका लागि विद्यावारिधि उपाधिलाई न्यूनतम शैक्षिक योग्यता कायम गर्ने, जसले गर्दा राजनीतिमा भुल्नेहरू विद्यावारिधिमा व्यस्त हुन थाल्छन् । ", "(ख) आन्तरिक प्रतियोगितामा पियर रिभ्युड लेखहरूको अंकभार बढाउने र शैक्षिक अनुभवको अहिलेको अंकभार घटाउने, जसले शिक्षकहरूलाई अनुसन्धानमा व्यस्त बनाउँछ । ", "(ग) पदाधिकारी भएको अवधिमा पूर्ण अध्यापन नगरेसम्म उक्त प्रशासनिक अवधिलाई शैक्षिक अनुभवमा गणना नगर्ने, जसले शिक्षकहरू पद लिनेभन्दा पनि कसरी बढुवाका लागि नम्बर आर्जन गर्ने भन्नेमा केन्द्रित हुन्छन् । ", "उपर्युक्त प्रावधानहरूले शिक्षकहरूलाई प्राज्ञिक गतिविधिमा व्यस्त राख्ने र बढुवाको मापदण्ड पुगेकाहरूले मात्र प्रशासनिक पदमा नियुक्ति लिन चासो राख्ने हुँदा राजनीतिक गतिविधि स्वतः कम हुने थियो । अझ आफूअनुकूलभन्दा पनि ‘मेरिटोक्रेसी’ का आधारमा पदाधिकारीहरू नियुक्ति गर्नुपर्ने अवस्था स्वतः उत्पन्न हुने हुँदा विश्वविद्यालयको नेतृत्वले पनि स्वार्थ हेरेर लाभको पद बाँड्न नसक्ने अवस्था आउँथ्यो, जसबाट दलीय राजनीतिक गुटबन्दीको अन्त्य हुने थियो । यस कारण विश्वविद्यालय सुधारको पहिलो पाइला भनेको शिक्षकहरूलाई अनुसन्धानतिर उत्प्रेरित गर्नु हो ।", "त्रिवि नयाँ नेतृत्व छनोटको पूर्वसन्ध्यामा छ । खुला प्रतियोगिताबाट छनोट गरिने स्पष्ट कार्ययोजनासहितको नेतृत्व नै आजको आवश्यकता हो, जसले देशको शैक्षिक क्षेत्रलाई गन्तव्यमा पुर्‍याउने गोरेटो कोरोस् । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/ped/tu-sudhar-11122023042521-1000x0.jpg&w=1000&h=0", "author": "राजेशकुमार राई", "author_link": "https://ekantipur.com/author/author-RajeshKumarRai-n0Aze", "published_date": "मंसिर २५, २०८०"},
{"link": "https://ekantipur.com/opinion/2023/12/11/economy-in-illegal-anchet-14-23.html", "title": "अवैध अँचेटमा अर्थतन्त्र", "summary": "तस्करी भएर भित्रिएको र ओसारपसार भइरहेको दुई–चार किलो सुन पक्राउ पर्नु अब नेपालमा सामान्य समाचार भएको छ । सयौं किलो सुन सहजै भन्सार छलेर भित्रिन सक्ने काठमाडौं एयरपोर्टको नाम ‘सुवर्णभूमि’ उपयुक्त हुने व्यंग्यहरू सामाजिक सञ्जालमा आएका छन् । सनातन चल्तीका द्विदेशीय सीमानाकाहरू केरुङ वा तातोपानीका अतिरिक्त दोलखा, कोरलादेखि लिमीसम्मका नाकाहरूबाट ठूलो परिमाणको अवैध सुन भित्रिएका र केही मानिस पक्राउ परेका समाचार बारम्बार आइरहेका छन् ।", "paragraphs": ["१४ किलो सुन शरीरमै राखेर ‘मेटल डिटेक्टर’ जडित भन्सार कटाउने योजनामा तस्करहरू गम्भीर ‘सेटिङ’ बिना जहाजबाट आउँदैनन् । जति पक्राउ पर्छन्, त्यो त्यही सेटिङ चक्रमा गडबड भएका कारण मात्र हो भन्ने पनि अब कुनै नौलो जानकारीको विषय रहेन । प्रशासकीय र सुरक्षा संयन्त्रको उच्च तहमा हुनेहरूको साँठगाँठ र स्वार्थको बाँडफाँटबिना यो मात्राको निरन्तर तस्करी कसै गरी सम्भव छैन । अब दर्जनौं ठूला गिरोहहरूको मुख्य पेसा नै सुन तस्करी हुन लागेको देखिन्छ ।", "यस्तो तस्करी हुने अर्बौं रुपैयाँ बराबरको सुनको मूल्यको भुक्तानी क्रिप्टो मुद्रामार्फत समेत भइरहेको फेला पर्नु उत्तिकै गम्भीर हो । एन्ट पे, ग्लोब पे, पे प्लस, विन पे जस्ता संसारका चल्तीका ‘पेमेन्ट गेटवे एप’ हरू प्रयोग गरेर यस्तो भुक्तानी भइरहेको जानकारी अनुसन्धानमा संलग्नहरूले दिएका छन् । सतहमा यो जानकारी सामान्य जस्तो देखिए पनि विश्वव्यापी भुक्तानी सञ्जालमार्फत यति व्यापक कारोबार र परिमाणको परिचालन अत्यन्तै भयावह हो ।", "कुन स्रोतबाट प्राप्त अर्बौंको विदेशी मुद्रा नेपालबाट कसले कुन माध्यमबाट बाहिर लगेर, वा तस्करी भएको सुन नगदमा बिक्री भइरहेको बजारबाट सीधै उठाएर, ती पेमेन्ट एपहरूमा जम्मा गरिरहेको छ ? नेपालको अपराध अनुसन्धान त्यसको गन्ध पाउन पनि असमर्थ छ । कथम्, यसका केही सूत्र र सूत्रधारहरू फेला परे पनि तिनको सम्पर्क र सम्बन्ध राज्य संयन्त्रको उच्च तहमा बस्नेहरूसँग सीधै जोडिने र कानुनी कारबाही अगाडि बढाउन असम्भव हुने गरेको अनुभव अनुसन्धानमा संलग्न असल नियतका थोरै सरकारी अधिकारीहरूको छ । ", "चालु आर्थिक वर्षको पहिलो त्रैमासमा विदेशी मुद्रा सञ्चिति बढेर साढे १२ अर्ब अमेरिकी डलर पुगेको र त्यसले १० महिनाभन्दा बढीको आयात धान्न पुग्ने अवस्था रहेको आँकडा सरकारी अधिकारीहरू गौरवसाथ प्रचार गरिरहेका छन् । तर, सुन तस्करी, सीधै पुँजी पलायन र अन्य अवैध बाटोबाट मुलुकबाहिर गइरहेको परिवर्त्य विदेशी मुद्राको परिमाणमाथि यथार्थपरक अनुसन्धान र अनुमान कतैबाट भइरहेको छैन । विदेशी मुद्रामा पुँजी पलायन नेपालको अर्थतन्त्रका लागि जोखिमको ठूलो पहाडका रूपमा खडा भएको छ । त्यसलाई सम्बोधन गर्ने नीति–नियम, खोज–अनुसन्धान र प्रशासनिक संयन्त्र निर्माण गर्नेतर्फ राज्य सचेतसम्म भएको छैन ।", "यस्ता अवैध कारोबारबाट आर्जित आयको व्यवस्थापन घरजग्गा कारोबारमार्फत गर्ने प्रवृत्ति बढेको छ । घरजग्गाको ठूलो ‘खेलो’ गर्ने दलालहरूले जग्गाको अविराम अधिमूल्यांकनमा आधारित सट्टेबाजी (स्पेकुलेटिभ) प्रकृतिको कारोबारलाई विस्फोटक सीमामा पुर्‍याइसकेका छन् । सस्तोमा जग्गा खरिद गर्ने र त्यही जग्गालाई अधिक मूल्यांकन गराएर बैंकहरूबाट ऋण लिने अभ्यास अहिले व्यापक भएको छ । र, त्यसरी गरिने प्लटिङका यो वा त्यो राजनीतिक संरक्षकहरू छन् । सुरक्षा संयन्त्र र सरकारी निकायमा बसेर अकुत आम्दानी गर्नेहरूले विदेश पलायन गराउन नसकेको रकम तिनै दलालहरूमार्फत जग्गामा ‘व्यवस्थापन’ गरिरहेका छन् । नेफालका सहरी क्षेत्रका टुत्रे जग्गाको मूल्य संसारको कुनै पनि विकसित मुलुकको राजधानी सहरको जग्गाको मूल्य हाराहारी छ । तर, त्यसको प्रतिफल तुलनात्मक रूपले नगण्य छ । अथवा, ", "आफ्नो कमाइ ‘पार्किङ’ गर्ने र कालान्तरमा वैध बनाउने उद्देश्यले घरजग्गामा अस्वाभाविक लगानी बढेको छ । यस्तो ‘स्पेकुलेटिभ’ लगानी र अधिमूल्यांकन भएको जग्गामा ठूलो लगानी प्रवाह भएकाले नेपालको बैंकिङ प्रणालीमाथि पनि जोखिम थपिएको छ । घडेरीको कित्ताकाट स्थगन गर्ने निर्णय जग्गा वर्गीकरण सकिउन्जेसम्म पनि सरकारले थेग्न नसकेर फुकुवा गर्नुपर्ने अवस्थाले जग्गा दलालीकारोबारको ‘सामर्थ्य’ का अगाडि राज्यको निरीहपनलाई यथेष्ट उजागर गर्छ ।", "मुख्यतः ठूलो परिमाणमा बेरोकटोक भइरहेका यी तीन प्रकारका अवैध कारोबारहरू — सुन, विदेशी मुद्रा र क्रिप्टो — र वैध आवरणमा भइरहेको घरजग्गा स्पेकुलेसनले मुलुकको अर्थतन्त्रलाई बलपूर्वक डसिसकेको छ । आर्थिक चक्र नै मूलभूत रूपले अवैध कारोबारमा निर्भर हुन थालेपछि अन्य सबै क्षेत्र र व्यवसायमा यसको प्रत्यक्ष प्रभाव परिरहेको छ । घरजग्गा कारोबार शिथिल हुँदा होटल–रेस्टुराँ बन्द हुने प्रत्यक्ष बजार असर मात्र होइन, छोराछोरी निजी विद्यालय पढाएका सरकारी कर्मचारीले समयमै शुल्कसमेत बुझाउन नसक्ने परिस्थिति छ ।", "यसले मुलुकको अर्थतन्त्र कुन हदसम्म अवैध खोंचमा जकडिन आइपुगेको छ भन्ने प्रस्ट्याउँछ । र, यो एउटा उदाहरण मात्र हो । सेयर कारोबार, अवैध व्यापार, लागू औषध कारोबार, देह व्यापार, सार्वजनिक क्षेत्रको भ्रष्टाचार आदि स्वरूपमा अर्थतन्त्रको माग–आपूर्तिका अनेक दिशामा यो अवैध छाया फैलिएको छ । मुलुकमा हुने सबै आर्थिक गतिविधि, कारोबार र तिनको जोखिम व्यवस्थापन राज्यको शासकीय क्षेत्राधिकारले क्रमशः समेट्न छोडेको छ । यो नियतिले मुलुकको शासन प्रणालीको स्थायित्व र दिगो आर्थिक विकासका दुवै आकांक्षामाथि सीधै प्रहार गर्छ । ", "औपचारिक अर्थतन्त्रलाई छाया अर्थतन्त्रले चल्नै नसक्ने गरी अँचेट्यो भने विकास कसरी अवरुद्ध हुन्छ भन्ने बहस नेपालमा आरम्भ भएको छैन । पहिलो, अवैध र बिनापरिश्रम कमाएको आम्दानीले जीवन धान्न सहज भएपछि निजी र संस्थागत–व्यावसायिक तहमा उत्पादन गर्ने उत्प्रेरणा ह्रास हुन्छ । यसमाथि संसारमा धेरै खोज–अनुसन्धान भएका छन् । परिश्रमी, योग्य र इमानदारहरूभन्दा अदृश्य आम्दानीबाट रातारात धनी हुनेहरूको संख्या बढ्दै गएपछि सिंगो समाजको ध्यान नै उद्यमशीलताबाट ठगी–चोरीतर्फ उन्मुख हुन्छ । युवाहरूको महत्त्वाकांक्षा व्यवस्थापन चुनौतीपूर्ण हुँदै जान्छ । अनि, जसरी पनि अवैध बाटोबाट युरोप–अमेरिका पुग्नेदेखि रुसी सेनामा भर्ना हुनेसम्मका गतिविधिलाई समाजले स्वाभाविक रूपले लिन थाल्छ । भ्रष्टाचार गर्ने क्षमता सामाजिक बहिष्करणको कारक नबनेर थप योग्यताको पर्यायवाची बन्छ । ", "दोस्रो, राज्यको कर आम्दानीमा क्रमशः खडेरी पर्दै जान्छ । परिणामतः शिक्षा, स्वास्थ्य, पूर्वाधार र सार्वजनिक सेवा विस्तारमा राज्यले आवश्यक खर्च गर्ने क्षमता गुमाउँछ । त्यसले बहुआयामिक आर्थिक–सामाजिक दुश्चक्र सिर्जना गर्छ । समयानुकूल शिक्षाको अभावमा मुलुकले आवश्यक दक्ष जनशक्ति उत्पादन गर्न सक्दैन । स्वस्थ समाजको निर्माण हुँदैन र जनताको जीवनस्तरमा सुधार ल्याउन मुस्किल पर्छ । अनि, राज्य र शासकहरूप्रति नागरिकको आक्रोश बढाउँछ र राजनीतिक अस्थिरता राजनीतिको स्थिर नियति बन्न पुग्छ ।", "तेस्रो, आफ्ना नागरिकलाई आवश्यक सेवासुविधा, रोजगारी, शिक्षा र स्वास्थ्यको व्यवस्था गर्न नसक्ने राष्ट्रप्रति आम मानिसको मोहभंग हुँदै जान्छ । राष्ट्रप्रेम र राष्ट्रियताको भावना उनीहरूका लागि अर्थहीन नारा मात्र अनुभूति हुन्छ । राजनीतिक नेताहरूले राष्ट्रवादको कोरा नारा जति दोहोर्‍याए पनि त्यसले सके डीभी चिट्ठा पार्ने, नसके घरजग्गा बेचेरै भए पनि विदेश पलायन हुने युवाहरूको मन फर्काउन सक्दैन । ", "चौथो, अवैध अर्थतन्त्रलाई नियमन गर्न नसक्ने सरकारको विश्वसनीयता कमजोर हुन्छ । विकास साझेदारहरू पनि विकास प्रक्रियालई उदारतापूर्वक सघाउन तयार हुँदैनन् । विदेशी ठूला लगानीकर्ताहरू यहाँ आएर उद्योगधन्दा गर्न उत्सुक हुँदैनन् । र, यसरी हैसियतविहीन भएको पासपोर्ट बोकेर रोजगारी, शिक्षा वा यात्राका लागि विदेशी भूमिमा टेक्ने आम वा खास दुवै प्रकारका मानिसले खेप्ने तिरस्कार असह्य तीव्रताको हुन्छ । त्यसको प्रतिकार गर्ने हैसियत कुनै एउटा नागरिकसँग हुँदैन ।", "र पाँचौं, अवैध र छाया अर्थतन्त्रले मुलुकमाथि पार्ने सबभन्दा नकारात्मक असर भनेको राजनीतिको अपराधीकरण हो । अवैध धन प्रयोग गरेर चुनाव लड्ने–जित्ने अभ्यास हाम्रो मुलुकमा जसरी परम्परा बनेको छ, त्यसले राजनीतिकर्मीहरूलाई मात्र भ्रष्ट बनाएको छैन, मतदाताको व्यवहारलाई पनि उत्तिकै बेइमानीपूर्ण बनाएको छ । असलको सट्टा तत्कालका लागि मत किन्न सक्ने उम्मेदवारलाई भोट हाल्ने संस्कार अब आम हुँदै छ । त्यसको प्रत्यक्ष असर कस्ता जनप्रतिनिधि निर्वाचित हुन्छन् र तिनले कति इमानदारीसाथ आफ्नो विधायिकी र शासकीय हैसियत देखाउँछन् भन्नेमा पर्छ । तिनले बनाउने नियम–कानुन र सरकार चलाउने शैलीमा समुच्चमा यी सबै आयाम प्रतिबिम्बित हुन्छन् । अवैध अर्थतन्त्रले जन्माउने अविकास, आम सामाजिक बेइमानी, भ्रष्टाचार, युवा निराशा र तीव्र क्षयीकरण भइरहेको राष्ट्रप्रेम (पेट्रियोटिजम) को दृष्टान्त र धेरै अर्थमा जीवन्त प्रयोगशाला वर्तमान विश्वमा अर्को हुन सक्ला र ?", "नेपालको अर्थतन्त्र नै अब सबै सम्भावना शून्य भएर उजागर गर्नै नसक्ने गरी थला परेको हो ? अथवा, यो अवैध अर्थतन्त्रको जन्जिर तोड्न र मुलुकलाई विकासको सामान्य स्वीकार्य दिशामा फर्काउनका लागि नेपालको राज्य संयन्त्र र नेतृत्व केही पनि गर्नै नसक्ने अवस्थामा पुगेको हो ? यी प्रश्नले अहिले यो देशको अस्तित्व रहिरहनुपर्छ भन्ने भावना भएका आम मानिसलाई घोचिरहेका छन् । वास्तवमा, नेपालको विकास, अझ द्रुत विकासको सम्भावना प्रशस्त छ । मूल समस्या के मात्रै हो भने, यो मुलुकलाई विकास गर्नैपर्छ भन्ने भावना र इच्छाशक्ति कसैमा पनि छैन । राजनीतिक नेतृत्व र सरकार चलाउनेहरूबाट ‘म गर्छु र गर्न सक्छु’ भन्ने भावना कहिल्यै प्रदर्शन भएको छैन । स्वाभाविक हो, कम्तीमा कुनै एक निर्णायक नेताले सक्रिय अभियन्ताका रूपमा काम नगरी विकासको रथ आफैं अगाडि बढ्दैन ।", "राज्य सञ्चालनको कुर्सीमा बस्नेहरूले ढाँटिरहेका छन् । एकातिर उनीहरू निरन्तर भनिरहेका छन्— अर्थतन्त्रमा कुनै समस्या छैन, केही समयमै अहिले बजारमा देखिएका समस्या सहजै हट्छन्, अर्थतन्त्र प्रगतिको बाटोमा छ । अर्कोतर्फ उनीहरूको ध्येय ‘सक्नेजति गरिरहेका छौं, योभन्दा बढी गर्न सकिँदैन, अरू कसैले गर्न सक्दैन’ भन्ने छ । यी दुवै कुरा सत्य होइनन् । अर्थतन्त्रमा समस्या छैन भनेर सत्ताधारीहरूले देखाएको आकर्षक रूपले बढेको रेमिट्यान्स, साढे १६ खर्ब नेपाली रुपैयाँ बराबर पुगेको विदेशी मुद्रा सञ्चिति, कम ब्याजदर र सहज शोधनान्तर स्थिति अर्थतन्त्र तत्कालका लागि जोखिममा छैन भनेर देखाउने केही सूचक हुन्, अर्थतन्त्रको सुधार र दिगो आर्थिक वृद्धिका संकेत होइनन् ।", "अर्थतन्त्रमा सुधार भयो वा भएन र यो वृद्धिउन्मुख छ वा छैन भनेर निर्धारण गर्ने चारवटा मात्र मापदण्ड छन् । एक, उत्पादकत्व खास गरी औद्योगिक उत्पादन बढ्यो कि बढेन ? यसले व्यापार घाटासमेत उल्लेख्य घटाउन सक्यो कि सकेन ? दुई, मुलुकमा कति र कस्तो ज्याला दिने रोजगारी सिर्जना भयो ? तीन, मुलुकको आर्थिक वृद्धिदर प्रतिव्यक्ति आय कति बढाउने गरी द्रुत र दिगो भएको छ ? र चौथो, जनताले पाउने सार्वजनिक सुविधाको पहुँच र गुणस्तर कति पर्याप्त एवम् सहज छ ?", "अहिले यीमध्ये कुनै एउटा पक्षमा पनि रौं बराबरधरि प्रगति भएको छैन । ८ प्रतिशतको मूल्यवृद्धि हँॅदा आर्थिक वृद्धिको प्रक्षेपण ३ प्रतिशत छ । आर्थिक वर्षका पाँच महिना बितिसक्दा पुँजीगत खर्च बल्ल ११ प्रतिशत भएको छ । सामान्य औसतमा ४२ प्रतिशत र दसैं–तिहार अर्थतन्त्रमा हुने उपभोगलाई दृष्टिगत गर्दा ५० प्रतिशत हाराहारी उठ्नुपर्ने राजस्व २३ प्रतिशत मात्र उठेको छ । उत्पादकत्व शून्यउन्मुख भएर मासिक औसत व्यापार घाटा १ खर्ब ३४ अर्ब रुपैयाँ पुगेको छ । रोजगारी बिलकुलै सिर्जना भएको छैन । विदेश पढ्न जानेले मात्रै २४ अर्ब रुपैयाँ लगेका छन् । अनि अर्थतन्त्र सुधारउन्मुख छ भन्न पाइन्छ र ?", "र, मुलुक केही गर्नै नसक्ने अवस्थामा पनि पुगेको होइन । राज्य सञ्चालकहरूमा अर्थतन्त्रको रूपान्तरणका लागि के गर्ने र कसरी गर्ने भन्ने कौशल र ध्येयको मात्र अभाव भएको हो । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/ped/asthatantra-11122023042511-1000x0.jpg&w=1000&h=0", "author": "अच्युत वाग्ले", "author_link": "https://ekantipur.com/author/author-8744", "published_date": "मंसिर २५, २०८०"},
{"link": "https://ekantipur.com/opinion/2023/12/12/170234813226615921.html", "title": "प्रकृतिप्रति दुर्व्यवहार मात्रै हो विकास ?", "summary": "नेपालका लागि अत्यन्त महत्त्वपूर्ण एवं प्रमुख प्राकृतिक स्रोतका रूपमा रहेका हजारौं नदीनाला (प्रचूर पानी) आगामी दिन विश्वमै अझ महत्त्वपूर्ण र दुर्लभ हुँदै जाने वस्तुमा पर्दछन् । यही पानीले नै कृषि, वन, जंगल, जनावरसमेतलाई प्राण दिने हो र पृथ्वीलाई बस्न/बाँच्नयोग्य बनाउने हो ।", "paragraphs": ["विकसित मुलुकहरूको अधिक कार्बन उत्सर्जनका कारण पृथ्वी बस्न/बाँच्नका लागि प्रतिदिन कम योग्य हुँदै गइरहेको छ । यसैले कार्बन उत्सर्जन घटाउँदै जान कार्बन उत्सर्जनका प्रमुख स्रोतहरूमा मुख्यतः जैविक ऊर्जा (पेट्रोल, डिजेल, ग्यास, कोइला इत्यादि) को प्रयोग क्रमशः कम गर्दै अन्तमा हटाउने र विकल्पका रूपमा नवीकरणीय ऊर्जा (जलविद्युत्, सौर्य, वायु आदि) ले प्रतिस्थापन गर्ने कार्यक्रम एवं घोषणा विश्वव्यापी रूपमा हुँदै आइरहेको छ । दुबईमा आयोजित कोप–२८ त्यसैको पछिल्लो कडी हो, जुन डिसेम्बर १२ मा सकिँदै छ । यी यावत् कार्यक्रमको निष्कर्ष हो— तापक्रम वृद्धिको दर घटाउन जैविक ऊर्जाको प्रयोग यथाशीघ्र कम गर्नु, नवीकरणीय ऊर्जाको प्रयोग बढाउनु ।", "त्यस दिशामा नेपालले राम्रै प्रगति गरिरहेको छ, नवीकरणीय ऊर्जाको एउटा क्षेत्र जलविद्युत्मा । सन् १९९२ यता निजी क्षेत्रको प्रवेशपश्चात् जलविद्युत् उत्पादनमा राम्रै वृद्धि भइरहेको छ । तर, हाल प्रसारण लाइनहरू समयमा बन्न नसक्दा उत्पादित विद्युत् खेर गएर अर्थतन्त्रमा ह्रास आएको छ । उद्योगले पर्याप्त विद्युत् नपाएर अर्थतन्त्रमै मार पर्ने चक्रका अतिरिक्त फेरि लोडसेडिङ सुरु हुने सम्भावना बढ्दै गएको मात्र हैन, यसको प्रष्ट संकेत देख्न–भोग्न थालिसकिएको छ । ऊर्जा क्षेत्रमा मात्र बैंकहरूको ४० प्रतिशत कर्जा लगानी हुने गरेको नेपाल राष्ट्र बैंकले उल्लेख गरेको छ । नेपाल सरकार एवं विद्युत् प्राधिकरणको लगानीसमेत जोड्दा ऊर्जा क्षेत्रमा अर्बौं मात्र होइन, खर्बौं रुपैयाँ गएको छ ।", "यस्तो अवस्थामा वन र वातावरणका नाममा यस क्षेत्रमाथि धावा बोलिएको छ, त्यो पनि अरु कसैबाट होइन, आफ्नै सरकारबाट । प्रत्येक सरकारले छाड्न नसकेको यो कालिदास–प्रवृत्ति देशको दुरवस्थाका लागि जिम्मेवार छ । प्रसारण लाइनहरू समयमा बन्न नसक्नुका धेरै कारण होलान्, मुख्यचाहिँ विगतका र प्रचलित वन ऐन, नियम, व्यवहार र झन्झन् बढ्दो अड्चन नै हुन् । जलविद्युत्जस्तो अत्यन्त संवेदनशील विषयमा, राष्ट्रिय हितप्रतिकूल हुँदाहुँदै पनि यस्ता कार्य किन भइरहेका छन्, बुझ्न जरुरी छ ।", "जैविक ऊर्जाको प्रयोग र उद्योगबाट उत्सर्जन हुने कार्बनको कुरा गर्दा, सन् २०२१ मा विश्वको कुल कार्बन उत्सर्जन करिब ३७.१२४ अर्ब टन छ (आवर वर्ल्ड इन डेटा डट ओआरजी)। सन् २०२१ को तथ्यांकअनुसार नेपालको कार्बन उत्सर्जन करिब ०.०१४ अर्ब टन छ जुन विश्वको कुल कार्बन उत्सर्जन को ०.०३८ प्रतिशत हुन आउँछ । अर्थात्, १ लाख भागमा ३८ भाग हाम्रो पर्छ । योमध्ये पनि नेपालको अधिकांश कार्बन उत्सर्जन आफ्नै वनजंगलले सोस्छ । कार्बन उत्सर्जनमा प्रतिकूल योगदान नगण्य हुँदाहुँदै पनि नेपालले विश्व जलवायु परिवर्तनका भयावह असरहरू भोगिरहेकै छ । थोरै भए पनि नेपालको कार्बन उत्सर्जन द्रुतगतिमा बढिरहेको छ । यसको मुख्य कारण आयातित पेट्रोलियम ऊर्जाको बढ्दो प्रयोग हो, जसलाई अर्थतन्त्रले थेग्न पनि सकिरहेको छैन र विद्युत्ले यसलाई प्रतिस्थापन गर्न नसकेसम्म यो उत्सर्जन कसैले रोकेर रोकिनेवाला पनि छैन ।", "अधिक कार्बन उत्सर्जन गर्ने विकसित मुलुकहरूले वार्षिक अर्बौं टनको कार्बन उत्सर्जन बिस्तारै घटाउँदै जाने घोषणा गरेका छन् । विश्वको सबैभन्दा बढी कार्बन उत्सर्जन गर्ने मुलुकमा क्रमशः चीन, अमेरिका र भारत पर्छन् । नेपाल पहिलो र तेस्रो स्थानमा रहेका चीन र भारतका बीचमा छ ! कार्बन उत्सर्जनबाटै हासिल गरेको अर्थतन्त्र वृद्धिलाई अवरुद्ध हुन नदिन चीनले सन् २०६० सम्म र भारतले सन् २०७० सम्म मात्र नेट कार्बन उत्सर्जन शून्यमा झार्न सक्ने प्रतिबद्धता जनाएका छन् (हेर्नुस् तालिका १)।", "नेपालले भने सन् २०३०–४५ मै नेट कार्बन उत्सर्जन शून्यमा झार्ने भनेको छ । सामान्य हिसाबले त यो अत्यन्त राम्रो हो तर अर्थतन्त्रमा पर्न जाने असरको मूल्यांकन गर्ने आवश्यकता नै नठानी, देशलाई पुग्ने हानिको बेवास्ता गरी अर्काको लहैलहैमा काम गर्नुचाहिँ देश र जनताप्रतिको उपेक्षा नै हो । नेपालले जति गरे पनि अर्काको कारणबाट सृजित मौसम परिवर्तनको मार त प्रशस्तै खेपिरहेकै छ, जलउत्पन्न प्रकोप र भूस्खलन भयंकर रूपमा बढ्दो छ भने हिमाल पग्लेको पग्ल्यै छ ।", "विकास–निर्माणमा, वातावरण संरक्षणसम्बन्धी आन्तरिक विधि, व्यवहार र व्यवस्थापनमा पनि थुप्रै कमजोरी होलान्, तर तिनलाई क्रमशः व्यवस्थित गर्दै जान सकिन्छ । यस्तै कमीकमजोरीलाई ठूलै विषय बनाएर नीतिनियम र व्यवहारमा जबरजस्ती कसिकसाउ गरी आफ्नो देशको विकास–निर्माण हुन नदिन उद्यत मासिक ५० हजार रुपैयाँ तलब खानेहरूलाई विकसित भनिएका मुलुकका मासिक ५० लाख रुपैयाँ तलब खाने दाताहरूले भनिरहेका हुन्छन्, ‘यु पिपल आर डुइङ ग्रेट बट स्टिल निड टु डु बेटर ।’", "मासिक ५० लाख तलब खाने हैसियतमा उनिहरू कसरी पुगे र मासिक ५० हजार तलब खाने हैसियतमा हामी कसरी अड्कियौं भन्ने बुझ्न नसक्नेहरूले आफ्नो देशको हैसियत र सामर्थ्य सुधार्नमा कहिल्यै ध्यान दिएनन् । देशप्रतिको उत्तरदायित्वलाई उपेक्षा गरेर, प्रकृतिमाथि अत्याचार गर्नेहरूबाटै पालित, पोषित, दीक्षित र निर्देशित भएर स्वदेशको विकास–निर्माणमा ‘प्रकृतिप्रति दुर्व्यवहार’ मात्र भएको देख्नु नै हाम्रो मूल समस्याको जड भएको छ । अन्तर्राष्ट्रिय जगत्को हर्ष, उल्लास र प्रेरणाबाट उकासिएर बुर्कुसी मार्दा नेपाल र नेपालीलाई के प्राप्त भएको छ त ? कार्बन व्यापारबाटै देश पालिन सकेको पनि त छैन !", "धेरै कार्बन उत्सर्जन गर्ने मुलुकमा ठूला शक्तिराष्ट्र/विकसित देशहरू छन् । अर्कातिर, देशको कुल कार्बन उत्सर्जन कम देखिए पनि सन् २०१६ को तथ्यांकअनुसार, वार्षिक प्रतिव्यक्ति कार्बन उत्सर्जन अधिकतम गर्ने मुलुकहरूमा खाडी राष्ट्रहरू निकै अगाडि छन् (हेर्नुस् तालिका २) र अहिले पनि अवस्थामा खासै ठूलो अन्तर छैन । हाम्रो गिर्दो अर्थतन्त्रका कारण दैनिक एक–डेढ हजार नेपाली रोजगारीका लागि जाने मुलुकहरू पनि यिनै हुन् ।", "चीन, अमेरिका र भारतले आफ्नो अर्थतन्त्र शिथिल हुन नदिन क्रमशः सन् २०६०, २०५० र २०७० सम्म ‘हामी धूवाँ उडाइरहन्छौं’ भनेका छन् । अझ अमेरिकाका पूर्वराष्ट्रपति ट्रम्पले त अघिल्लो सरकारले गरिसकेको पेरिस सम्झौतासमेत अमेरिकी अर्थतन्त्रप्रतिकूल भयो भनेर एकतर्फी रूपमै मानेनन्, हामीचाहिँ चीन र भारतबीच बसेर आफ्नो अर्थतन्त्र लत्याएर ‘हुटिट्याउँले सगर थाम्न खोजे जस्तो’ गरिरहेका छौं ।", "लाग्छ, आफ्नो औकात, हैसियत र सामर्थ्य नहेरी अर्थतन्त्रको बेवास्ता गरेर वातावरण जोगाउने ठेक्काजति नेपालले लिएको छ । विडम्बना त के भने, कार्बन उत्सर्जनका ठूला र प्रमुख पात्रहरूबाटै, र अधिकांशतः उनीहरूकै खर्चमा, वन–वातावरणसम्बन्धनमा शिक्षादीक्षा प्राप्त गरी, हामी उनीहरूको औद्योगिकीकरणका सम्बन्धमा बोल्न लजाउँछौं, अझ आवश्यकै ठान्दैनौं र आफ्नो देशको निर्माण कार्यलाई निर्धक्क ‘प्रकृतिमाथिको दुर्व्यवहार’ को संज्ञा दिएर वन–वातावरणका विश्वव्यापी रक्षक/संरक्षक/ठेकेदार कहलिन पाएकामा गौरव गर्दछौं । हामी किन गरिब छौं भनेर एक छिन सोचिदिए पनि हुने नि !", "अर्काले आफ्नो अर्थतन्त्र बलियो बनाएको देखेर लोभ पनि लाग्ने, खास गरी भारत र चीनको भ्रमणमा जाँदा त हामी निकै लामो माग–सूची बोकेर जान्छौं र खासै केही दिएन भन्ने गुनासोसहित फर्किन्छौं । केही दिन सक्ने हैसियतमा उनीहरू कसरी पुगे र सधैं माग्ने हैसियतमा हामी कसरी अड्कियौं भन्ने बुझेर आफ्नो हैसियत र सामर्थ्य सुधार्नमा ध्यान दिन सकेको भए देशको स्थिति अर्कै हुन्थ्यो । हेप्ने र हेपिने दुवै आर्थिक हैसियतको अन्तरका परिणाम हुन् । प्रकृति प्रदत्त स्रोतसाधन आफ्नो हितका लागि उपयोग गर्ने बुद्धि नआएसम्म खासै केही हुनेवाला छैन । हेरौं, त्यत्ति बुद्धि पलाउन अझै कति समय लाग्छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/ped/bikash-123-12122023041434-1000x0.jpg&w=1000&h=0", "author": "विदुर भुसाल", "author_link": "https://ekantipur.com/author/author-BidurBhusal-ngyZU", "published_date": "मंसिर २६, २०८०"},
{"link": "https://ekantipur.com/opinion/2023/12/12/question-to-prachanda-and-baburam-10-33.html", "title": "प्रचण्ड र बाबुरामलाई प्रश्न", "summary": "कमरेड प्रचण्ड, के उमेर भनेको मात्र समयको अंक गणित हो ? कि उमेर बढ्दै जाँदा जिम्मेवारीहरू पनि बढ्दै जान्छन् ? के तपाईं आफ्नो उमेरको नयाँ सिँढी चढ्दै गर्दा, पुराना सिँढीहरू बिर्सनुहुन्छ ? मैले प्रचण्डलाई सम्बोधन गरेर यी प्रश्न सोध्नुको कारण के भने, आज (मंसिर २६) उहाँको जन्मदिन हो ।", "paragraphs": ["विगतको सम्झनाबाट कुरा अगाडि बढाऔं । यो जनयुद्धकालको कुरा हो । त्यो बेला उहाँको कुनै जन्मदिन उत्सव यस्तो थियो, रोल्पाको एउटा झुपडीमा हामी उहाँसँगै बसेर सिस्नु र ढिँडो खाएर मनाइन्थ्यो । त्यो यस्तो समय थियो, झुपडीमा बसेर १४ इन्चको ल्यापटपमा तपाईं–हामी सँगै शाहरूख खान र प्रिटी जिन्टा अभिनीत फिल्म (वीरजारा) हेर्न पाउँदा ठूलो ‘उत्सव’ हुन्थ्यो । बसैकै ठाउँवरिपरि सेनाको हेलिकोप्टरले बम वर्षा गर्थ्यो । तर पनि हामी बाँच्थ्यौं र बाँच्यौं । ", "त्यो यस्तो आँधीमय समय थियो, प्रचण्डको जन्मदिनमा उहाँकै मृत्यु वरिपरि घुमिरहेको हुन्थ्यो । माथि आकाशमा पनि मृत्यु, तल धरतीमा पनि मृत्यु । सेनाबाट बच्न दुई पाइला पनि मुस्किलले अट्ने साना बाटाहरूमा पहाडका भित्ता छाम्दै हामी टर्च पनि नबाली रातिराति हिँड्थ्यौं । प्रचण्डसहित थुप्रै कमरेडका जन्मदिन उत्सवहरू यस्तै ससाना खुसी र जीवन–मृत्युको बीचबाट गुज्रिएका थिए । त्यो यस्तो समय थियो, जति बेला हाम्रो जीवनलक्ष्य थियो— मृत्यु वा मुक्ति । तर यतिखेर समय मात्रै होइन, हाम्रो खुसीको आयतन, जीवनको लक्ष्य, विचार, वर्ग सबै बदलिएका छन् । र, फेरिएका छन् जन्मदिन मनाउने शैलीहरू । सायद आज तपाईं मेरो गृहजिल्ला रुपन्देहीमा ल्यारकाल लामा र शारदा अधिकारीहरूसँग आफ्नो जन्मदिन मनाउन जाने तयारीमा हुनुहुन्छ । ", "समय कहाँ आइपुग्यो, पत्तै भएन ! प्रचण्ड कता, बाबुराम कता ! वैद्य कता, विप्लव कता ! म कुरा बाबुराम र प्रचण्डको गर्छु । किनभने ती जन्मदिन उत्सवहरू यस्ता थिए, जति बेला प्रचण्ड र बाबुराम सँगै हुनुहुन्थ्यो र उत्सव, अत्यास, जीवन र मृत्युको प्रत्येक पलमा संकल्पबद्ध देखिनुहुन्थ्यो— मृत्यु वा मुक्ति । इतिहासको यो समयमा प्रचण्डका ती दिनहरू कस्ता थिए, आज कस्ता छन् ? दिनहरूको यो घुम्तीमा उभिएर हेरिरहँदा विश्वदीपहरूलाई लाग्छ, प्रचण्डहरू गलत बाटो हिँडिरहनुभएको छ । सायद प्रचण्डलाई लाग्दो हो, बाबुराम/विश्वदीपहरू गलत बाटो हिँडिरहेका छन् । ", "जनयुद्धका यी दुई कमान्डर प्रचण्ड–बाबुरामले एकअर्कालाई गलत देखाउँदै समय बिताउने हो भने, मलाई डर छ, एक दिन हाम्रो गर्विलो इतिहास पनि गलत लेखिनेछ, जसले प्रचण्ड र बाबुरामलाई मात्रै होइन, सिंगो माओवादी जनयुद्धलाई गलत साबित गर्नेछ । किनभने त्यसको सुरुआत भइसकेको छ । ", "यद्यपि म स्पष्ट छु, राजनीतिक आग्रह–पूर्वाग्रहका आधारमा ‘माओवाद’ र ‘माओवादी आन्दोलन’ बारेमा अहिले र भविष्यमा पनि अनेकौं तर्क–वितर्क, समर्थन–विरोध र आलोचना–समालोचना भइरहलान् तर राजनीतिक रूपमा यो नेपाली इतिहासकै सबैभन्दा आँधीमय समय थियो । यसैको प्रहारले नेपालमा सामन्ती राजतन्त्र ढल्यो र गणतन्त्रको स्थापना भयो । यो तथ्यलाई कसैले पनि नकार्न सक्दैन । ", "तर व्यवस्थासँगै समाज फेरिएन । गरिबी उस्तै, सामाजिक न्यायको अवस्था उस्तै । भ्रष्टाचार उस्तै, बेथिति उस्तै । यति बेला समाज नफेरिनु तर माओवादीहरू फेरिनुले धेरै कुरा गडबड भएको छ । र, सबैभन्दा दुःखद कुरा, माओवादी आन्दोलन इतिहासमै सबैभन्दा कमजोर बन्न पुगेको छ । सबै कुरा अन्योलग्रस्त । सबै कुरा छिन्नभिन्न । ", "म सानो उमेरमै माओवादी आन्दोलनमा होमिएँ । मेरा बुबा भक्तिप्रसाद पाण्डे माओवादी आन्दोलनका एक योद्धा र प्रचण्डका नजिकको मित्र हुनुहुन्थ्यो । उक्त आन्दोलनमा मेरा बुबाको जिम्मेवारी जनमुक्ति सेनाका लागि चाहिने हतियार संकलन, खरिद तथा आपूर्ति र अन्य लजिस्टिकको व्यवस्थापन थियो । ", "जोखिमपूर्ण काममा महत्त्वपूर्ण भूमिका निभाएकाले होला, माओवादी पार्टीभित्र बुबालाई सबैले ‘भक्ति चाचा’ भन्थे । हृदयदेखि नै सम्मान गर्थे । बुबाले देहान्त हुनुअघि मलाई भन्नुभएको थियो, ‘हेर् केटा, जसले जे भने पनि, तँ प्रचण्ड–बाबुराम भिडाउन होइन, मिलाउनतिर लागेस् ।’ उहाँको भनाइ थियो, ‘यी दुवै एक्लाएक्लै लागेर कतै पुग्दैनन् ।’ ", "बुबाको उक्त आकलन यतिखेर सही साबित भएको छ । प्रचण्डसँगको सहकार्यबाट छुट्टिएका बाबुराम र बाबुरामबाट टाढा पुगेका प्रचण्ड दुवैको अवस्था खस्कँदो छ । उता, त्यत्रो ठूलो त्याग, बलिदान र सशस्त्र संघर्ष हुँदै संसदीय निर्वाचनमा पहिलो स्थानसम्म उक्लिएको माओवादी पार्टी त्यसयता निरन्तर तेस्रो स्थानमा छ । र, जनाधार खुम्चँदो छ । यता बाबुरामले पनि नयाँ विकल्पसहितको दल बनाउने भनेर लागेको यतिका समय भइसक्दा पनि भरपर्दो विकल्प तयार हुन सकेको छैन । ", "यसबीच प्रचण्डले केपी ओलीसँग गरेको पार्टी एकताको पहल होस् या बाबुरामले उपेन्द्र यादवहरूसँग मिलेर जान गरेको प्रयत्न, सबै फेल खाएका छन् । माओवादीबाट फुटेर निस्किएका आधा दर्जनभन्दा बढी समूहले आफूले भनेको र सोचेको पार्टी बनाउन सकेको देखिँदैन । यहाँसम्म कि, ‘महापतन’ को हाउजुगी खडा गरेर क्रान्तिको उत्तराधिकार दाबी गर्ने कमरेड विप्लव पनि रित्तो हात ‘घुमीफिरी रुम्जाटार’ भएका छन् । ", "माथिका सन्दर्भहरूबारे गमेर सायद सबैले सोच्ने बेला भएको छ, यसरी फुटले शक्ति क्षीण हुँदा कसलाई फाइदा पुग्यो ? समग्र माओवादी आन्दोलनलाई कति नकारात्मक असर पर्‍यो ? प्रचण्ड, मूल धारको माओवादी र बाबुरामलाई मात्रै हैन, सबै पूर्वमाओवादीलाई इतिहासले सोधेका गम्भीर प्रश्न हुन् यी । ", "माओवादी जनयुद्धका बेला मैले बाबुराम भट्टराईको सचिवालयमा रहेर काम गरें । यतिसम्म कि, माओवादी र सात दलबीच भएको १२ बुँदे सम्झौता मैले नै टाइप गरेको थिएँ, जसलाई गिरिजाप्रसाद कोइराला र प्रचण्डसहितको छलफलपछि बाबुरामले लेख्नुभएको थियो । यतिखेर लाग्छ, बाबुरामसँग काम गर्दा मैले इतिहासको एउटा ठूलो मोडको साक्षी बन्ने अवसर पाएको रहेछु । त्यसको महत्व सम्झिँदा अहिले पनि म रोमाञ्चित र गौरवान्वित हुन्छु । ", "यस्ता गौरवमय ऐतिहासिक पल मात्रै होइन, माथि उल्लिखित जीवन–मरणको क्षण भोगेका दुर्लभ मान्छेहरूमध्येको एक हुँ म । मैले माओवादी उच्च नेताहरूको भारतको र देशभित्रको भूमिगत जीवन मात्रै देखिनँ, प्रचण्ड नेतृत्वको पहिलो सरकार र बाबुराम नेतृत्वको अर्को सरकार हुँदा नेपाल देश, राज्य र राजकाज कसरी चल्दो रहेछ भनेर अनुभव पनि गरें । ", "यसर्थ नै मैले २० वर्षयता राजनीतिको केन्द्रमा रहेका प्रचण्ड–बाबुरामको सम्बन्धमा आएको उतारचढाव पनि सबैभन्दा नजिकबाट अवलोकन गरेको छु । बाबुरामको सचिवालयमा काम गरे पनि मैले सदैव प्रचण्डको प्रेम, हार्दिकता र सद्भाव पाएको छु । अतः म प्रचण्ड–बाबुराम सम्बन्धको निष्पक्ष साक्षी र मूल्यांकनकर्ता हुँ । ", "मेरो अनुभवमा प्रचण्ड र बाबुरामका व्यक्तित्व, गुण र अवगुण फरकफरक छन् । जनयुद्धको समयमा होस् या सरकार सञ्चालनका समयहरूमा, एउटाको कमजोरी अर्काको सबलताले छोपिदिन्थ्यो जसले पार्टीलाई निरन्तर सफलतातिर डोराउन मद्दत गरेको थियो । त्यसमा अन्य कमरेडको पनि महत्त्वपूर्ण भूमिका थियो ।", "अवश्य नै, कमरेड प्रचण्डका आफ्नै कमजोरी र क्षमता छन् । संयुक्त जनमोर्चाजस्तो एउटा सानो संसदीय पार्टीलाई सिंगो जनयुद्धमा होम्ने, एक दशकभित्रै त्यसलाई नयाँ उचाइ दिने, शान्ति सम्झौता र संविधानसभाको चुनाव हुँदै संसद्मा आउने, देशको इतिहासमै पहिलो पटक संविधानसभाबाट संविधान बनाउने र संविधान निर्माण प्रक्रियामै जनताको सार्वभौमसत्ता स्थापित गर्ने, गणतन्त्र स्थापित गर्नेजस्ता कार्यहरूमा प्रचण्डको गतिशील नेतृत्वले उल्लेख्य काम र परिणाम दिएको छ । यो स्वयं बाबुराम भट्टराई र हामी सबैले अनुभूति गरेका छौं । ", "यावत् उपलब्धिहरूमा र विशेष गरी १२ बुँदे सम्झौतापछि माओवादी पार्टीले आफ्नो परम्परागत राजनीतिक लाइन ‘नयाँ जनवादी गणतन्त्र’ को साटो ‘संघीय लोकतान्त्रिक गणतन्त्र’ तिरको मोड समायो, जसको वैचारिक नेतृत्व प्रारम्भमा बाबुराम एक्लैको थियो । अन्ततः प्रचण्ड–बाबुराम दुवैले मिलेरै त्यसलाई पार्टीको मूल वैचारिक प्रस्ताव बनाउनुभयो । बाबुरामको क्षमता के हो ? उहाँको योगदान के हो ? प्रचण्ड सायदै अनभिज्ञ हुनुहुन्छ । ", "प्रचण्ड तेस्रो पटक प्रधानमन्त्री हुनुभएको एक वर्ष पूरा हुन लागेको छ । पछिल्लो समय देशमा सरकार बन्ने र भत्किने प्रक्रियाको जुन निरन्तरता छ, यस प्रक्रियामा जेजस्ता सरकार बनेका छन्, तिनैसँग तुलना गर्ने हो भने प्रचण्ड सरकारको एक वर्ष धेरै नराम्रो वा धेरै राम्रो दुवै हैन । प्रचण्ड सरकारले आफ्नो कार्यकालमा अगाडि बढाएका नक्कली भुटानी शरणार्थी, ललिता निवास, ३३ किलो तथा एक क्विन्टल सुन तस्करी प्रकारण र पछिल्लो एनसेल प्रकरणको छानबिनले थोरै भए पनि सुशासनको अनुभूति दिलाएको छ । ", "तथापि सरकारले जनताको अपेक्षाअनुसार रोजगारी सिर्जना गर्न, अर्थतन्त्रलाई चलायमान बनाउन र विकास–निर्माणलाई गति दिन सकेको छैन । पहिलो पटक प्रधानमन्त्री हुँदा कमरेड प्रचण्ड सरकारप्रति जुन जनअपेक्षा थिए, त्यस्तो सायद अहिले छैन । भए पनि सामान्य र सीमित प्रकृतिको छ । औसत स्तरको । यसरी औसत मात्रै काम गर्दै जाने हो भने देश र जनताका मुख्य र जीवन्त समस्याहरूको समाधानचाहिँ कसले र कहिले गर्ने ?", "प्रचण्ड सरकारको यो कार्यकाल अघिल्ला कार्यकाल (पहिलो ९ महिनाको, दोस्रो १० महिनाको) भन्दा लामो हुने देखिएको छ । तर, कांग्रेस वा एमालेको सहयोग वा समर्थनमा प्रधानमन्त्री हुनु वा त्यसमा टिकिरहनु मात्रैले कमरेड प्रचण्डको व्यक्तित्व र ऐतिहासिकताको औचित्य पुष्टि हुँदैन । माओवादी आन्दोलनको घोषित उद्देश्य काँग्रेस–एमालेको मात्रै होइन, व्यवस्थाकै विकल्प दिने थियो । देशलाई विकसित बनाउने थियो । ", "तर त्यत्रो उद्देश्य बोकेको पार्टी आज किन उनै कांग्रेस–एमालेको कनिष्ठ सत्ता साझेदार बन्न पुग्यो ? त्यत्रो विद्रोहको नेतृत्व गरेको व्यक्तिको सरकारले किन औसतजति मात्रै काम गर्न सक्यो ? सँगै, सशस्त्र विद्रोहको नारा लगाउनेहरू पनि किन विद्रोह गर्न नसकी लुप्त हुने अवस्थामा पुगे ? र, नयाँ विकल्पको नेतृत्व माओवादीले गर्न सक्दैन भन्ने भाष्य कसरी स्थापित हुँदै गयो ? माओवादी आन्दोलनमा लागेकाहरूले यो प्रश्नको जवाफ खोज्न जरुरी छ । सायद यो प्रश्नमा प्रचण्ड–बाबुराम दुवैले गम्भीर हुन जरुरी छ, जसले गर्दा उनीहरूबीचको अन्तरविरोध, सहकार्य र एकताको अर्थ र औचित्य खोज्न सजिलो होस् । ", "माओवादीका सबै घटक यतिखेर चुक्नुमा सम्भवतः हिजोको विचार, कार्यदिशा र त्यसका आधारमा बनेका कच्चा रणनीतिहरू कारक हुन सक्छन् । यस्तो बेला, माओवादी आन्दोलनलाई पुनर्जीवित तुल्याउन र पुनर्गठन गर्न माओवादी आन्दोलन र पार्टीकै समग्र रूपान्तरण गरेर ‘समाजवादीकरण’ गर्ने बाबुरामको सोच सान्दर्भिक हुन सक्छ । ", "अहिले बाबुरामले अघि सार्नुभएको समाजवादी पुनर्गठन र ध्रुवीकरणको प्रक्रियालाई ढिलो नगरीकन अगाडि बढाउने हो भने त्यसले माओवादीसहित सगम्र प्रगतिशील शक्तिहरूलाई फेरि जोड्न र पार्टीलाई नयाँ जीवन दिन सक्छ । र, नयाँ समाजवादी विकल्प प्रस्तुत गर्न सक्छ । अन्यथा, आफ्नाहरू विभाजित भइरहने हो भने परिणाम के हुन्छ, जगजाहेर नै छ ।", "अब पनि परिस्थितिलाई नबदल्ने हो भने प्रचण्डसँग अहिले देखिएको वैचारिक र व्यक्तिगत रिक्तता कसरी पूर्ति गर्ने ? बाबुरामको आफूले संगठन बनाउन नसकेको स्वीकारोक्तिलाई कहाँ लगेर विश्राम दिने ? यी दुई प्रश्न प्रश्नकै रूपमा रहनेछन् । उत्तर खोज्ने नै हो भने सायद ‘प्रचण्ड र बाबुरामको एकता र सहकार्य’ मात्र हुन सक्छ, जसले फेरि नयाँ उचाइको पार्टी, आन्दोलन र परिणाम सुनिश्चित गर्नेछ । ", "किनभने व्यक्तिगत रूपमा पनि प्रचण्डलाई ओली धार छोडेर पूर्व एमालेका माधव नेपाल–झलनाथ खनालसँगको सहकार्य निकै अप्ठ्यारो छ । सँगै राजनीतिक परिदृश्यमा देखा परेका नयाँ दल, आन्दोलन र प्रवृत्तिले पनि दुवैलाई सान्दर्भिक रहिरहन नयाँ चुनौती थपेका छन्, जसको सामना दुवैबीचको एकता र सहकार्यबाट मात्र हुन सक्छ । ", "यहाँनेर एकताको कुरा गर्दा मलाई लाग्छ, स्पष्ट हुनुपर्ने खास विषय हो— आन्दोलनको सम्पूर्ण पुनर्गठन र एकता । विचार, संगठन, नेतृत्व, संस्कृति, एजेन्डाको पुनर्गठनसहितको एकता । सामूहिक प्रक्रियाको एकता । दुई ठूला टाउका जोडेर मात्र त केही नहुने वास्तविकता गत चुनावपछि पनि देखिएकै हो । दुवै नेतालाई उमेरको पनि सीमा छ । त्यसकारण अबको सहकार्य वा एकताको आधार उहाँहरूले सामूहिकतामा खोज्नुपर्छ । नयाँ पुस्ताको एकतामा खोज्नुपर्छ । राजनीतिको जगमा खोज्नुपर्छ । ", "फेरि पनि जन्मदिनकै कुरा, अवश्य नै उमेर अंकगणित मात्र होइन । उमेर आफैंमा अनुभवको संग्रह हो । उमेर आफैंमा आत्मबोध हो । जीवनप्रति, परिवर्तनप्रति र आफ्नै इतिहासप्रति इमानदार हुनका लागि उमेर आफैंमा जीवनको सर्वोत्तम स्कुल हो । आफ्नो जन्मदिन मनाइरहँदा उमेरको अर्थ सायद मैलेभन्दा धेरै प्रचण्डले नै बुझ्नुभएको छ । र, समवयी भएका कारण त्यसको बोध अवश्य नै बाबुरामलाई पनि हुनुपर्छ । ", "अन्त्यमा, दुवैलाई म संयुक्त प्रश्न गर्छु । उमेर भनेको के हो, कमरेडहरू ? के यसले मान्छेलाई आत्मबोध गर्न र नयाँ मार्गमा हिँड्नलाई प्रेरित गर्छ ? मलाई लाग्छ, उमेर समयको बोध पनि हो, जसले युगलाई हेर्न, बुझ्न र बदल्न नयाँ दृष्टि दिन्छ । कमरेडहरू, कृपया उमेरको ख्याल गर्नुहोला । समयले तपाईंहरूले के भन्दै छ, सुन्नुहोला । अब पनि समयको आवाज नसुन्ने हो भने धेरै कुरा छुटेर जानेछन् । छुटेका कुराहरू फेरि फर्काउन त्यसपछि तपाईंहरूसँग समय नै रहने छैन ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/ped/prachanda-ra-baburamlai-prashna-12122023041439-1000x0.jpg&w=1000&h=0", "author": "विश्वदीप पाण्डे", "author_link": "https://ekantipur.com/author/author-8775", "published_date": "मंसिर २६, २०८०"},
{"link": "https://ekantipur.com/opinion/2023/12/11/even-in-madhesh-daughters-can-be-born-as-lakshmi-20-35.html", "title": "मधेशमा पनि छोरीहरू ‘लक्ष्मी’ बनेर जन्मिन पाऊन् ", "summary": "सधैं छोरा बस्ने तरकारी पसलमा एकदुई दिनदेखि बाबुले तरकारी बेचिरहेको देखेपछि सोधें, ‘तपाईंको छोरा कहाँ गए र आफैं यहाँ हुनुहुन्छ, दाइ ?’ तराईवासी ती दाइले भने, ‘नातिनी जन्मेकी छ । त्यसैले छोरा अस्पतालतिरै छ ।’ मैले ‘घरमा लक्ष्मी आइछन्, बधाई छ’ भन्दा उनको अनुहारमा उज्यालोको कुनै धर्सो देखिएन ।", "paragraphs": ["बरु मलिन स्वरमा भने, ‘तपाईंहरूकहाँ पो छोरी जन्मिँदा लक्ष्मी आउँछिन् होला, हामीकहाँ त छोरी जन्मनु अभिशापजस्तै हुन्छ ! ‘अहिलेको समयमा पनि किन यस्तो कुरा गरेको ?’ भन्दा उनले भने, ‘नगरेर के गर्नु ! तपाईंहरूले छोरी जन्मँदा लक्ष्मी आएको भन्नुहुन्छ, हाम्रो मधेशमा छोरी जन्मिए भने कङ्गाल भइन्छ ।’", "वर्षौंदेखि मधेशका छोरीहरूले दाइजोका कारण ज्यान गुमाउँदै आएका खबर सुन्दै–पढ्दै आएकी पंक्तिकारलाई उनको भनाइको आशय थाहा नभएको होइन तर पनि उनीसँग अरू कुरा कोट्याउन मन लाग्यो । उनले आफ्ना दुःखको पोको खोल्दै गए, ‘मेरा तीनवटी छोरी छन् । नातिनीहरूको त के कुरा गर्नुहुन्छ ! हुर्केर पनि बिहे गर्ने उमेरका भइसके तर पनि म यो उमेरमा अहिलेसम्म पनि छोरीहरूकै लागि दुःख गरिरहेको छु । छोरीहरूको घरतिरबाट आइरहने डिमान्ड पूरा गर्न नसके ज्यानै लिइदेलान् भन्ने डर । मारपिटको त कुरै नगर्नु ! तपाईंहरूको जस्तो हो र ? छोरीलाई पढाइदिएका छौं, अरू केही दिन सक्दैनौं भने पनि हुन्छ भन्छन् तर हाम्रोतिर छोरीलाई जति धेरै पढायो, बिहेको उति धेरै पिरलो हुन्छ । पढेकी छोरीलाई पढेकै केटा खोज्नुपर्‍यो । पढेको केटाको रेट नै बढी हुन्छ । भनेजति पुर्‍याउन नसके कुट्ने, मार्ने, आगो झोस्ने गर्छन् । त्यसैले म नातिनीहरूको धनी भएर के गर्नु, मेरा छोराहरू झन् गरिब हुँदै छन् !", "हुन त पहाडी समुदायमा दाइजोकै कारण कुनै छोरीले ज्यानै गुमाउनुपरेको अवस्था चाहिँ छैन, तर पनि पछिल्ला दिनहरूमा ‘पढालेखा’ र आत्मनिर्भर भएका छोरीहरूको (उही रूपमा छोराहरूको पनि) विवाहमा बढ्दो तडकभडकले गर्दा निम्न तथा मध्यमवर्गीय परिवारका लागि विवाह समस्याकै रूपमा देखिन थालेको छ । ‘दाइजो दिनुपर्दैन तर बिहेमा हाम्रो इज्जत राखिदिनुहोला’ भन्दै जन्ती सत्कार एवं परिवार र नातागोतालाई ‘उपहार’ को फर्माइस गतिलै रूपमा हुन थालेको छ । ", "हालै मात्र, दाइजोको निहुँमा पतिको कुटपिटबाट हत्या भएको भनिएकी धनुषाकी आरती साहका माइतीले काठमाडौंको माइतीघरमा १७४ दिनसम्म अनेकौं हन्डर खाँदै धर्ना र अनशन बसेपछि सर्वोच्च अदालतले आरतीका पतिलाई थुनामा पठाउने आदेश दिएको छ । यदि हत्या प्रमाणित भएर वास्तविक अपराधीले सजाय पायो भने आरतीका माइतीले केही सन्तोषको महसुस त गर्न सक्लान् तर पनि कानुनले अपराधीलाई दण्डित गर्दैमा मृत्यु भएकाहरूको जीवन त फर्केर आउँदैन !", "मधेशी समुदायमा विषवृक्षका रूपमा जरा गाडेको दाइजोका कारण बर्सेनि कैयौं छोरीबुहारीले मानसिक र शारीरिक यातना पाउने, अंगभंग हुने मात्र होइन, ज्यानैसम्म जाने गरेका घटना निरन्तर सार्वजनिक भइरहन्छन् । दाइजो नल्याएको, कम ल्याएकै बहानामा मधेशमा छोरीहरूमाथि ज्युँदै आगो लगाइएका घटना पनि सार्वजनिक भइरहन्छन् । मुलुकमा दाइजोविरोधी कानुन छ तर पनि दाइजोकै निहुँमा कैयौं छोरी वर्षौंदेखि मारिँदै आएका छन् । कानुन बन्दैमा न अपराधीले सजाय पाएको देखिन्छ न त छोरीहरू मारिने क्रम नै रोकिएको छ । यदाकदा कसैले सजाय पाइहाले पनि आखिर ज्यान गुमाउनेहरू फिर्ता आउन सक्ने त होइनन् । कानुनले अपराधीहरूलाई सजाय दिलाउने मात्र हो, अपराध नै रोक्न चाहिँ कानुन खासै सफल भएको हाम्रोजस्ता मुलुकमा देखिँदैन । अपराध रोक्न त आम मानिसमा कानुनको जानकारीका साथै अपराधजन्य कार्यविरुद्ध सामाजिक तथा व्यक्तिगत सचेतना जाग्नु र जगाउनुपर्दछ ।", "‘निरंकुश’ भनिएको पञ्चायती सत्ता ढलेर लोकतन्त्र हुँदै देशले गणतन्त्रको यात्रामा पाइला राखेको पनि यतिका वर्ष भइसक्यो । यसबीच मधेशको राजनीतिमा पनि अनेक उतारचढाव आए । अधिकार र पहिचानका नारा निकै घन्किए । पुरानो पुस्तादेखि नयाँ पुस्तासम्मका अनेक व्यक्ति मधेशको राजनीतिमा चम्किए । मधेशलाई पछाडि पारियो, मधेश पेलियो भन्दै राज्यसँग पौंठेजोरी खेल्दै आजसम्म मधेशबाट सत्तामा पुगेर हालिमुहाली गरेका नेताहरूले मधेशकै लागि र पिछडिएका र निम्नवर्गीय समुदायका मधेशीहरूका लागि खासै के गरे त भनेर औंला भाँचेर भन्न सक्ने अवस्था छैन । मधेशको राजनीतिमा पहिलो पुस्ताका नेता गजेन्द्रनारायण सिंहदेखि पछिल्लो पुस्ताका सीके राउत र मनीष झासम्म कसैले पनि मधेशका भुइँमान्छे र मधेशी महिलाका समस्यालाई सदन र सडकमा उठाएको सायदै सुनिएको छ । ", "राजनीतिले कोल्टो फेर्दैमा समाजले कोल्टो फेर्दो रहेनछ भन्ने प्रमाण मधेशमा व्याप्त अशिक्षा, पछौटेपन र मुख्यतः दाइजोको समस्याले देखाउँछ । मधेशका छोरीहरू दाइजोका कारण निरन्तर प्रताडित बन्दै मरिरहे । दाइजोको माग पुर्‍याउँदा–पुर्‍याउँदै कैयौं परिवार कङ्गाल बन्न विवश भए । दाइजोकै कारण कैयौं बाबुआमाले आफ्ना छोरीहरू गुमाए, गुमाइरहेका छन् । तर मधेशबाट प्रतिनिधित्व गर्दै पटकपटक सत्ता र नीतिनिर्माणको तहसम्म पुगेर हालिमुहाली गरिरहेका राजेन्द्र महतो, उपेन्द्र यादव, शरदसिंह भण्डारी आदि कसैले कुनै सार्वजनिक फोरममा यस विषयमा बोलेको सुनिएन । अस्ति भर्खर त्यतिका दिनसम्म माइतीघरमा आरती साहका आमाबुबाले धर्ना दिइरहँदा र राज्यका प्रहरीले पटकपटक लछारपछार पारिरहँदा समेत पछिल्लो समय मधेशको राजनीतिमा उदाएका युवाहरूले न्यायका लागि सक्रियता देखाएको पाइएन ।", "दाइजोको समस्या एउटी आरतीका बाबुआमाको मात्र थिएन र होइन । देशको काँचुली फेर्न भन्दै संसद्मा भाषण दिएका, मधेशी महिलाको प्रतिनिधित्व गर्दै सदनसम्म पुगेका र मन्त्री भएका मधेशी महिला नेतृहरू कसैको प्राथमिकतामा मधेशमा व्याप्त दाइजोको समस्या परेको देखिएको छैन । यी सबैलाई आआफ्नै राजनीतिक स्वार्थको रोटी सेक्नमै फुर्सद छैन । ", "सिंगो देशलाई अर्ती–उपदेश दिने बुद्धिजीवीहरूले आफ्नै समाजभित्र छिरेर व्यक्ति–व्यक्ति, परिवार–परिवारलाई दाइजो लिनु र दिनु दुवै अपराध हो भन्दै चेतना फैलाउने काम कति गरे होलान् ? त्यहाँको गरिबी र अशिक्षा हटाउन के–कति भूमिका खेले होलान् ? आफ्नै छातीमा हात राखेर प्रश्न गरून् । देशको अवस्थालाई गाली गर्दै हरेक वर्ष सिस्नुपानी लगाउन तम्सने मधेशका साहित्यकारहरूले आफ्नै समाजभित्र रहेको दाइजोरूपी शत्रुलाई सिस्नुपानी लगाउनुपर्छ भन्ने सोचे कि सोचेनन् होला ? ", "माथि उल्लिखित सबैले भन्लान्— हामीले दाइजोविरोधी कानुन बनाएका छौं, योभन्दा अरू के गर्नुपर्‍यो ? तर कानुन बन्दैमा अपराध रोकिन्न । यसका लागि भुइँतहमै पुगेर चेतना फैलाउनुपर्छ । अतः मधेशमा वर्षौंदेखि जरो गाडेर रहेको ‘दाइजो’ नामको विषवृक्षलाई जरैदेखि उखेलेर फाल्न र मधेशका छोरीहरूलाई बचाउन राज्य र अन्यबाहेक मधेशकै सिंगो समाज, बुद्धिजीवी, नेता, सामाजिक अभियन्ता, साहित्यकार, पत्रकार सबैको सक्रियता अत्यन्त जरुरी छ । मधेशमा पनि छोरीहरू ‘लक्ष्मी’ बनेर जन्मिन पाऊन् ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/ped/madheski-laxmi-11122023042516-1000x0.jpg&w=1000&h=0", "author": "रामेश्वरी पन्त", "author_link": "https://ekantipur.com/author/author-9309", "published_date": "मंसिर २५, २०८०"},
{"link": "https://ekantipur.com/opinion/2023/12/12/the-crisis-caused-by-populism-07-08.html", "title": "लोकप्रियतावादले निम्त्याएको संकट", "summary": "नेपालको अर्थतन्त्र यति बेला संकुचनमा छ । २०७२ वैशाख १२ को विनाशकारी भूकम्प र त्यसपछि असोज ३ मा नेपालको संविधान जारी भएसँगै भारतले लगाएको झन्डै ६ महिना लामो अघोषित नाकाबन्दीलाई चिरेर माथि उठ्दै गएको नेपाली अर्थतन्त्र कोभिड महामारी, रुस–युक्रेन युद्धका कारण सृजित वैश्विक परिवेशका कारण निराशाजनक रहेकामा कसैको दुईमत नहोला ।", "paragraphs": ["गत आर्थिक वर्ष (२०७९/८०) को आर्थिक वृद्धि निराशाजनक (२ प्रतिशतभन्दा कम) हुनुले त्यसको संकेत गरेकै हो । चालू आर्थिक वर्षको पहिलो त्रैमास पनि सकारात्मक देखिएको छैन ।", "अर्थतन्त्रको ‘व्यारोमिटर’ मानिने सेयर बजारमा चरम निराशा छ । सहकारीहरूको अवस्था डामाडोल छ । नेपालको अर्थतन्त्र चलायमान बनाउने अस्त्र मानिएको घरजग्गाको कारोबार सुस्त नै छ । मुद्रास्फीति अपेक्षित छैन । राजस्व संकलन निराशाजनक छ । राजस्वले साधारण खर्चसम्म धान्न हम्मेहम्मे छ । पुँजीगत खर्च गर्ने क्षमतामा सुधार हुन सकेको छैन । सुशासनको पाटो कहालीलाग्दो छ । कमजोर वार्ता क्षमताले अन्तर्राष्ट्र्रिय फोरममा नेपालको उपस्थिति फिक्का छ । अर्थ प्रशासन अस्थिर छ । आयोजना समयमा सम्पन्न नहुने महारोग यथावत् छ । सरकारले निर्माण व्यवसायीको भुक्तानी गर्न सकेको छैन ।", "व्याज अनुदान लगायतको दायित्व लामो समयदेखि भुक्तानी हुन बाँकी छ । पुँजीगत खर्च र सरकारी ऋणको भुक्तानी थप ऋण नलिईकन सम्भव देखिएको छैन । वैदेशिक अनुदानको रकम घट्दो छ । वित्तीय प्रणालीमा पर्याप्त तरलता हुँदासमेत कर्जाको माग छैन । अर्थतन्त्रमा माग सिर्जना हुन नसक्दा आर्थिक क्षेत्र चलायमान हुन सकेको छैन । सरकारले खर्च बढाएर बजार चलायमान गराउनुपर्नेमा अनिवार्य भुक्तानीसमेत रोकिएका कारण निर्माण व्यवसायीले आन्दोलनको धम्की दिइरहेका छन् ।", "यस्तो अवस्थामा पनि सरकारी निकायहरूबीच आपसी समन्वयमा सुधारको कुनै गुन्जायस देखिँदैन । देशका जिम्मेवार संस्था र व्यक्तिहरूप्रति समाजमा नकरात्मकता हाबी छ । अझ महत्त्वपूर्ण त, अर्थतन्त्रमा विश्वास बढ्न सकेको छैन । व्यावसायिक माहोल र जनसाधारणमा देखिएको निराशाजनक मनोविज्ञानमा सुधार आउन सकेको छैन । वार्षिक अर्थतन्त्रको झन्डै २० प्रतिशत खपत हुने समय दसैंतिहारजस्ता ठूला चाडपर्वमा खासै रौनकता देखिएन ।", "कोभिड महामारी र त्यसपछि श्रीलंकाको चरम आर्थिक दुरवस्थालाई लिएर नेपालमा फैलाइएका अनेकन् भ्रमका कारण दुई वर्षयता देखिने गरी शिथिल बनेको अर्थतन्त्र लयमा फर्कन सकेको छैन । खास गरी ‘नेपालको अर्थतन्त्र पनि श्रीलंकाको बाटोमा जाँदै छ’ भनेर केही जिम्मेवार व्यक्तिहरूले भ्रम फैलाउँदा व्यावसायिक क्षेत्रसँगै आमजनमा त्रास उत्पन्न भयो । विदेशी मुद्राको सञ्चितिमा परेको चाप धान्न आयातमा गरिएको नियन्त्रण (केही वस्तु आयात गर्दा शतप्रतिशत नगद मार्जिन राख्नुपर्ने व्यवस्था र आयात प्रतिबन्धका कारण) ले राजस्व संकलनमा दबाब पर्‍यो र समग्र वित्तीय व्यवस्थापन चुनौतीपूर्ण बन्यो । ", "नेपालको अर्थतन्त्रका सबैजसो परिसूचक नकारात्मक रहँदा पनि विप्रेषण आप्रवाहमा भएको वृद्धि र त्यसको प्रभावसमेतले विदेशी मुद्रा सञ्चिति र वित्तीय संस्थामा तरलता (लगानीयोग्य रकम) मा सुधार भने आएको छ । विदेशी विनिमय सञ्चिति र अधिक तरलतालाई सरकारी पक्षबाट गरिएको अर्थतन्त्र सुधारको प्रयासका रूपमा अर्थ्याउन थालिएको छ र अर्थतन्त्र सुधारोन्मुख रहेको दाबी गरिएको छ । नेपाल राष्ट्र बैंकको जिम्मेवारीबाट हेर्दा, बाह्य क्षेत्र सन्तुलन र तरलता व्यवस्थापन गर्न केन्द्रीय बैंक सफल रहेको मान्न सकिन्छ । तर, आर्थिक वृद्धि, रोजगारी सिर्जना, गरिबी न्यूनीकरण र अर्थतन्त्रलाई चलायमान बनाउने सरकारको जिम्मेवारी भने पूर्णतः असफल भएको देखिन्छ । अझ पछिल्लो समय इजरायल–हमास युद्धले वैश्विक अर्थतन्त्रमा पार्ने प्रभाव र त्यसले नेपाली अर्थतन्त्रमा पुर्‍याउने क्षति आकलन गर्न कठिन छ । अर्कातिर, जाजरकोट केन्द्रबिन्दु भएर गएको भूकम्प र त्यसले पारेको जनधनको क्षतिबाट उत्पन्न समस्या समाधानका पहलले धेरै कुराको पटाक्षेप गर्नेछ ।", "अहिले सकारात्मक भनिएका कतिपय परिसूचक दीर्घकालीन अर्थतन्त्रका लागि झन् घातक संकेत हुन सक्छन् । वैदेशिक रोजगारीमा जाने युवाको संख्यामा उल्लेख्य वृद्धि हुँदा त्यसको सीधा असर विप्रेषण आप्रवाहमा परेको छ । विप्रेषण बढ्दा विदेशी मुद्रा सञ्चितिमा सकारात्मक प्रभाव परेको भए पनि युवा पलायनका कारण आगामी दिनमा मुलुकमा आइपर्ने समस्या झन् ठूलो हुनेछ । देशमा रोजगारीको अवसरको अभावले वैदेशिक रोजगारी फस्टाइरहेको छ । रोजगारीको महत्त्वपूर्ण क्षेत्र मानिने कृषि क्षेत्रमा युवा पुस्ता आकर्षित हुन सकेको छैन ।", "संसारकै ठूला अर्थतन्त्र भएका छिमेकी चीन (दोस्रो) र भारत (पाँचौं) को उत्पादनसँग लागत प्रतिस्पर्धी हुन नसक्दा धेरै उद्योगधन्दा बन्द भएका वा हुने अवस्थामा पुगेका कारण मुलुकमा रोजगारी गुम्दै गएको छ । खुला सिमाना र विश्व व्यापार संगठनको सदस्य भएका कारण न्यून भन्सार दरजस्ता सीमितताले नेपाली उत्पादन प्रतिस्पर्धी हुन नसक्दा थप उद्योग स्थापना भई रोजगारी सिर्जनामा सकारात्मक पहल हुन सकेन ।", "अर्कातिर, दुई वर्षयता देखिएको आर्थिक मन्दी र व्यवसायमा सूचना प्रविधिको उच्चतम् प्रयोग (ई–कमर्स) का कारण ससाना व्यावसायिक सटरदेखि ठूला व्यावसायिक क्बलहरूसम्म बन्द हुँदै छन् । आन्तरिक रोजगारीका अवसरहरू सिर्जना नहुनु, भएका अवसरहरू पनि गुम्दै जानु र थप अवसर नदेखिने परिस्थितिले युवा श्रमशक्तिको पलायन तीव्र छ । विप्रेषण वृद्धिलाई युवा जनशक्तिको पलायनको आलोकमा हेर्नुपर्छ । अर्कातिर अध्ययनका लागि भन्दै युवा बिदेसिने क्रम बढ्दो दरमा छ र यसरी पढ्न विदेश गएका युवा फर्कने दर ज्यादै न्यून छ । पढाइ र रोजगारीको अवसर खोज्दै तीव्र रूपमा युवा बिदेसिने हो भने देश युवाविहीन हुने खतरा बढ्दो छ । अहिले युवा गुमाउँदै हामी विप्रेषणको वृद्धिमा रमाएका छौँ । जनसांख्यिक लाभ सीमित अवधिभर रहने र त्यो अवसरलाई छोप्न नसक्ने हो भने हाम्रो भागमा पश्चात्तापबाहेक अरू केही हुने छैन ।", "अर्थतन्त्रमा बाह्य क्षेत्र सन्तुलनले झिनो आशा जगाए पनि लगानीको वातावरण बन्न सकेको छैन । बजारमा उपभोग्य वस्तुको मागको कमीले वित्तीय संस्थामा अधिक तरलता भए पनि निजी क्षेत्रमा कर्जा प्रवाहको अवस्थामा सुधार देखिएको छैन । उपभोग्य वस्तुको माग नभएकै कारण आयातमा गरिएको सम्पूर्ण कडाइ खुला गरिएको एक वर्ष पुग्दा पनि आयातमा संकुचन कायमै छ, जसले गर्दा विदेशी मुद्राको सञ्चिति दिनहुँ बढिरहेको छ र हामी त्यसैलाई अर्थतन्त्रमा सुधार आएको भनेर रमाइरहेका छौँ । सरकारसँग खर्चयोग्य रकम नभएको र ऋण लिएर अत्यावश्यक भुक्तानी गर्नुपर्ने अवस्थामा पुँजीगत खर्च बढाउन कुनै पहल लिएको पाइँदैन । पर्याप्त पुँजीगत खर्च नहुँदा पनि विदेशी मुद्रा सञ्चितिमा प्रभाव परिरहेको छ । जीवनस्तर महँगो हुँदै छ । सार्वजनिक स्वास्थ्य र शिक्षाप्रति आम मानिसको भरोसा गुम्दै छ । आम उपभोक्ताको क्रयशक्ति बढेको छैन । तर, विगत तीन वर्षको दैनिक अत्यावश्यक उपभोग्य वस्तुको मूल्यवृद्धिको तथ्यांक भने अत्यासलाग्दो छ । ", "कर्जाको व्याजदरमा भएको वृद्धिले उपभोक्ता कर्जा लिएका व्यक्तिहरू (जसले बजारमा माग सिर्जनामा महत्त्वपूर्ण भूमिका खेल्थे) को खर्च गर्ने क्षमता ब्याज वृद्धिले संकुचित हुँदा माग प्रभावित हुन पुग्यो । अर्कातर्फ, आम कर्मचारीको तलबस्केल पनि जीवन निर्वाहका लागि कठिन हुने खालको छ । गत वर्ष सरकारले १५ प्रतिशत तलब वृद्धि गरे पनि विभिन्न सुविधा कटौती गरेको र अत्यधिक मूल्य वृद्धि भएका कारण खर्च क्षमतामा कमी आई माग सिर्जना हुन सकेन । यसबीच पेट्रोलियम पदार्थमा झन्डै शतप्रतिशत मूल्य वृद्धि भयो । त्यसको सोझो असर यातायात तथा ढुवानी भाडामा पर्‍यो । खाने तेल, खाद्यान्नलगायतका अत्यावश्यक वस्तुहरूमा भएको अस्वाभाविक मूल्यवृद्धि र कालोबजारीले आम उपभोक्ताको क्रयशक्तिमा संकुचन आउँदाको असर चौतर्फी रूपमा परेको छ । उपभोग्य वस्तुहरूको मूल्य थप बढ्ने तर आम्दानी नबढ्दा मागमा थप चाप पर्ने खतरा बढिरहेको छ ।", "नेपालको उपभोग र पुँजीगत वस्तु आयातमा र मुलुकको राजस्वको मुख्य स्रोत आयातमा आधारित छ । बजार मागमा संकुचन हुँदा आयात कटौतीको प्रभाव राजस्वमा देखिएको छ । राजस्व कटौती हुँदा चालु खर्च धान्न धौधौ भइरहेको छ । पुँजीगत खर्चका लागि स्रोतको अभाव हुँदा ऋण लिनुपर्ने बाध्यता छ । पुँजीगत खर्च र वित्तीय व्यवस्थाका लागि ऋण लिनुको विकल्प छैन । सरकार ऋण लिएरै ऋणको साँवाब्याज तिर्नुपर्ने बाध्यतामा फसिरहेको छ । आर्थिक गतिविधिमा शिथिलता आउँदा सरकारले राजस्वका लक्ष्य भेट्न करका दरहरू चलाए पनि एकातिर राजस्व लक्ष्य भेटिरहेको छैन भने अर्कातिर जथाभावी करका दर चलाउँदा उपभोगमा कमी आइरहेको छ ।", "मासिक २ खर्बको आयातले मात्र राजस्वको लक्ष्य भेट्न सकिने आकलन विज्ञहरूले गर्दै आएका छन् । तर, विकास–निर्माण कार्य प्रभावकारी नहुँदा पर्याप्त आयात रोकिएको छ र त्यसको असर राजस्वमा परेको छ । पछिल्लो समय विद्युतीय सवारीको आयातमा वृद्धि भएको छ तर त्यसमा लगाइएको न्युन कर र विद्युतीय सवारीका कारण पेट्रोलियम सवारी प्रयोगको कमीका कारण पेट्रोलियम पदार्थको आयातमा हुने कमीले अल्पकालमा राजस्वमा भारी गिरावट आउने देखिन्छ र यसले दीर्घकालमा राजस्व संकलनमा थप असर पुर्‍याउन सक्छ । उपभोग, आयात, राजस्व संकलन, सरकारी खर्च, रोजगारी सिर्जना, बचत, माग, नेपाली अर्थतन्त्रको चरित्र हो । माग घटनाले आयात, राजस्व संकलन, विकास–निर्माण, रोजगारी सिर्जना र बचतलाई समेत नकारात्मक असर गरिरहेको छ । ", "बैंक तथा वित्तीय संस्थाबाट कर्जा लगानी भएका स्टिल, सिमेन्टजस्ता उद्योगको अवस्था बिग्रँदै गएको छ । ठूलो मात्रामा कर्जाको उपभोग गरेका यी क्षेत्रको कर्जा नियमित हुन नसक्दा बैंकिङ क्षेत्रले असहजता सामना गर्नुपर्ने अवस्था आएको छ । घरजग्गा कारोबारको शिथिलताले रियलस्टेट क्षेत्रको कर्जा असुलीको संकेत सकारात्मक छैन । सहकारी र लघुवित्तको अवस्था झन् कठिन छ । वित्तीय क्षेत्रको नाफामा हुने कटौतीले सरकारी राजस्व थप प्रभावित हुने परिस्थिति बन्दै छ ।", "विगतमा प्रायः राजनीतिक दलले ‘लोकप्रियतावाद’ लाई मलजल गरेका कारण अहिलेको अवस्था आएको हो र यो क्रम अद्यापि कायम छ । लोकप्रियतावाद एउटा कार्यक्रम र एउटा राजनीतिक दलमा मात्र सीमित छैन, धेरै कार्यक्रम र अहिले सत्ता–प्रतिपक्षमा भएका सबै दल उत्तिकै सक्रिय छन् । सबै राजनीतिक दलले तत्कालीन समस्या समाधान गर्न कामचलाउ प्रवृत्ति अपनाउने र लोकप्रियतालाई केन्द्रबिन्दुमा राखेर चुनावदेखि चुनावसम्मको नीति तथा कार्यक्रम अख्तियार गर्ने गर्दा समस्याहरू गुजुल्टिँदै गए र त्यसको रूप अहिले प्रकट भएको हो । लोकप्रियतावादले निम्त्याएको संकटको समाधान लोकप्रियतावादबाट सम्भव छैन, लोकप्रियतावादको धङधङीबाट बाहिर निस्कने जोखिम मोल्नुपर्छ ।", "चुनावकेन्द्रित होइन, मुलुककेन्द्रित आर्थिक नीति र त्यसका आधारमा नियमनको प्रभावकारी कार्यान्वयनमा जानुपर्छ । तत्कालका समस्यालाई समाधान गर्ने तर, दीर्घकाललाई बेवास्ता गर्दा परिपाटी अन्त्य गरी दीर्घकालीन रूपरेखासहितको आर्थिक पुनरुत्थान योजना ल्याएर अधिकतम् रोजगारी सिर्जना र आन्तरिक उत्पादन वृद्धिमा लगानी बढाउने नीति कार्यान्वयन गर्नुपर्छ । यसले तत्काललाई सरकारको आलोचना होला तर दीर्घकालमा मुलुकको अर्थतन्त्र सबल र सक्षम हुन्छ र मुलुक नयाँ उचाइमा पुग्छ ।", "सरकारले मौद्रिक क्षेत्रबाट समाधान खोज्न केन्द्रीय बैंकलाई दबाब दिइरहेको छ । मौद्रिक उपकरणबाट मात्रै अहिलेको समस्या समाधान हुँदैन । राजनीतिक नेतृत्वले अर्थतन्त्रको समस्या पहिचान गरी वित्तीय क्षेत्र (फिस्कल स्पेस) बाट समाधान खोज्नुपर्छ । सरकारले कर प्रशासनमा सुधार गर्न उच्चस्तरीय समिति बनाइसकेको छ । कर प्रशासनमा मात्रै होइन, सरकारी काम गराइको प्रवृत्ति, पुँजीगत खर्च गर्ने प्रशासनको खोजी गरी प्रतिफल सुनिश्चिततासहित लगानी अवधारणामा काम गर्नुपर्छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/ped/arthatanta-12122023041429-1000x0.jpg&w=1000&h=0", "author": "ऋषभ भट्टराई", "author_link": "https://ekantipur.com/author/author-RishavBhattarai-mghZ1", "published_date": "मंसिर २६, २०८०"},
{"link": "https://ekantipur.com/opinion/2023/12/12/both-sugarcane-farmers-and-sugar-consumers-are-always-at-odds-57-28.html", "title": "उखु किसान र चिनी उपभोक्ता दुवै सधैं मर्कामा", "summary": "यसै पनि कम मूल्य, भुक्तानीमा पनि ढिलाइले आजित किसानले उखु खेती घटाइरहेका छन् । अर्कातिर बजारमा चिनीको भाउ भने अचाक्ली महँगो छ । चिनीमा आत्मनिर्भर बन्न उखु किसानलाई प्रोत्साहित गर्नुपर्नेमा सरकारी नीतिले भने उनीहरूलाई निरुत्साहित गरिरहेको छ ।", "paragraphs": ["किसानको पटकपटकको कष्टकर आन्दोलनपछि सरकारले भुक्तानी सिधै बैंक खातामा जम्मा गरिदिने सहमति गरेको थियो, तर अहिले पनि धेरै किसानले गत वर्षकै भुक्तानी पाएका छैनन् । यता, यो वर्ष सरकारले समर्थन मूल्य तोकिदिएको छैन, त्यसैले किसानले चिनी उद्योगले तोकेको भाउमा र उधारोमा उखु बेचिरहेका छन् । कृषि तथा पशुपन्छी विकास मन्त्रालय फाइलमा मात्र अल्झिएको छ । ", "किसानले उखु काटेर उद्योगलाई बेच्ने क्रम सामान्यतया मंसिरदेखि चैतसम्म चल्छ । मंसिर बित्न लाग्दा पनि उखुको समर्थन मूल्य नतोक्नु भनेको किसानलाई हैरान बनाउनु हो । बारीमै उखु सुकेर तौल घट्ने हुनाले किसानले सरकारको निर्णय पर्खेर बस्न सक्दैनन् । त्यसैले खरिद–बिक्री सुरु हुनुअगावै सरकारले न्यूनतम मूल्य तोकिदिनुपर्ने हो, यसले उद्योगलाई पनि घाटा हुने होइन । तर कृषि तथा पशुपन्छी विकास मन्त्रालय अहिले पनि समर्थन मूल्य तोक्ने गृहकार्यमै छ, मानौं कि यो कुनै नयाँ रकेट आविष्कार गर्ने काम हो । कृषि मन्त्रालयको सिफारिसमा उद्योग, वाणिज्य तथा आपूर्ति मन्त्रालयले सहमति दिएमा मात्र मन्त्रिपरिषद्ले निर्णय गर्ने हुनाले समर्थन मूल्य तोकिन अझै केही दिन लाग्ने देखिन्छ । यो प्रक्रिया पूरा हुञ्जेलसम्म किसानले उखु बेचिसक्नुपर्नेछ । त्यसैले समर्थन मूल्य तोक्ने प्रक्रियाबाट किसान झन् ठगिएका छन् । ", "कृषि मन्त्रालयले यस पटक उखुको मूल्य प्रतिक्विन्टल ११ रुपैयाँ मात्र बढाउन उद्योगी र उत्पादकसमक्ष प्रस्ताव गरेको छ, जसमा उत्पादक किसानहरूले असन्तुष्टि व्यक्त गरिसकेका छन् । बजारमा चिनीको मूल्य एक वर्षमा २५ प्रतिशतभन्दा बढी बढेका बेला किसानको उखुको मूल्य उस्तै रहनु स्वाभाविक हुँदै होइन । चिनीका उपभोक्ताले महँगो मूल्य तिर्नुपर्ने र किसानले सस्तोमा उखु बेच्नुपर्ने अवस्था विडम्बनापूर्ण छ । सरकारले किसान, उद्योगी र उपभोक्ता सबैका लागि न्यायोचित हुने मूल्य तोक्नुपर्ने हो । तर किसान र उपभोक्ताप्रति सरकारी संवेदनशीलता शून्य जस्तै छ । ", "उद्योगले उखुको मूल्य कम दिने, भुक्तानीका लागि वर्षौं कुर्नुपर्ने जस्ता समस्याका कारण उखु खेतीमा किसानको विकर्षण बढ्दो छ । उता, चोरीपैठारीबाट भित्रिने चिनीको मूल्यसँग प्रतिस्पर्धा गर्नुपर्ने जोखिमका कारण उद्योगहरूले पूर्ण क्षमतामा चिनी उत्पादन गरिरहेका छैनन् । केही चिनी उद्योग त बन्द नै भइसकेका छन् । यता बजारमा भने चिनी पर्याप्त छैन । अझ, भारतले आन्तरिक बजारमा मूल्य अकासिने अनुमान गरेर गत जेठदेखि चिनी निर्यात प्रतिबन्ध लगाएको छ । यता, अरू बेला सहुलियत मूल्यमा आयात गर्ने सरकारले यस वर्ष चिनी भित्र्याउन सकेको छैन । यही मौकामा बजार भाउ ह्वात्तै बढाइएको छ । ९५ रुपैयाँ प्रतिकिलो पर्ने चिनीलाई यहीबीचमा सरकार आफैंले बिक्री मूल्य १ सय १५ रुपैयाँ निर्धारण गरिदिएको थियो । खुद्रा व्यापार संघले भने प्रतिकिलो १ सय २० रुपैयाँ मूल्य तोकेको छ । बजारमा भने उपभोक्ताले १ सय ५० रुपैयाँसम्म तिर्नुपरिरहेको छ । चिनी बजारको यस्तो मनोमानी हटाउन पनि स्वदेशी उत्पादन नै बढाउनुपर्छ । त्यसका लागि उखु किसान र उद्योग दुवैलाई प्रोत्साहन गर्नुपर्छ । ", "किसानलाई उखु खेतीमा आकर्षित गराउन सरकारले चिनी उद्योगमार्फत अनुदान दिन थालेको थियो । त्यहीअनुसार उद्योगले उखुको मूल्य र अनुदान एकमुष्ट किसानलाई दिनुपर्थ्यो तर भुक्तानी नियमित हुन नसकेपछि पछिल्लो समय सरकारले किसानको बैंक खातामा सोझै अनुदान उपलब्ध गराउने व्यवस्था गरेको छ । किसानले सरकारबाट पनि अनुदान रकम बेलैमा पाउन सकेका छैनन् । कृषि मन्त्रालयकै तथ्यांकअनुसार गत वर्षको ५२ करोड रुपैयाँ अनुदान उखु किसानले पाउन बाँकी छ । किसानलाई निरुत्साहित पार्ने गरी यसरी सरकारले नै भुक्तानी रोक्नु गलत छ ।", "सरकारले आफ्नोतर्फबाट गर्नुपर्ने अनुदानको रकम निकासा नियमित गर्दै किसानले उद्योगबाट पनि समयमै यथोचित भुक्तानी पाउने वातावरण बनाइदिनुपर्छ । सरकारले सिँचाइ सुविधाको प्रबन्ध मिलाइदिने तथा मलखाद र बीउ सहज उपलब्ध हुने वातावरण तयार गरिदिँदा उखुको उत्पादन लागत घट्न सक्छ । त्यसले उखु खेतीतर्फ किसानको आकर्षण बढाउँछ । उखु उत्पादन बढ्दै जाँदा उद्योगहरू फस्टाउँछन् र मुलुक चिनीमा आत्मनिर्भर बन्छ । यसबाट रोजगारीका अवसर सिर्जना हुने, राजस्व बढ्नेजस्ता प्रत्यक्ष–अप्रत्यक्ष लाभ पनि हासिल हुन्छन्, जसले मुलुकको अर्थतन्त्रलाई बलियो बनाउन मद्दत गर्छ । साथै, चिनीको अस्वाभाविक मूल्यवृद्धिबाट आजित उपभोक्ताले समेत राहत पाउनेछन् ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/sugarcane-01file-photo-kantipur-19120230335231-11122023035404-1000x0.jpg&w=1000&h=0", "author": "सम्पादकीय", "author_link": "https://ekantipur.com/author/author-11379", "published_date": "मंसिर २६, २०८०"},
{"link": "https://ekantipur.com/opinion/2023/12/13/how-long-to-wait-for-melamchi-water-59-33.html", "title": "मेलम्चीको पानीको पर्खाइ कहिलेसम्म ?", "summary": "काठमाडौं उपत्यकामा मेलम्चीको पानी ल्याउने चर्चा सुरु भएको तीन दशकभन्दा बढी भयो, मेलम्ची खानेपानी आयोजनाको निर्माण सुरु भएकै पनि १६ वर्ष नाघ्यो । काठमाडौंमा धाराबाट पानी झारेर उद्घाटन गरेको तीन वर्ष बित्न लाग्यो । तर अहिले काठमाडौंमा न मेलम्चीको पानी आइरहेको छ न अब कहिले आउँछ र नियमित कहिलेबाट हुन्छ भन्ने निश्चित छ ।", "paragraphs": ["अहिलेसम्म ६१ अर्ब रुपैयाँ खर्च भइसकेको आयोजनामा अझै कति खर्च हुन्छ भन्ने पनि टुंगो छैन । सर्वाधिक चासो एवं चर्चामा रहेको र सरकारले पनि राष्ट्रिय गौरवका रूपमा अघि बढाएको मेलम्ची खानेपानी आयोजना अझै अधुरो र अन्योलमै रहनु विडम्बनापूर्ण छ । ", "राजधानीवासीको तिर्खा मेटाउने पानी स्रोत अध्ययन गर्ने क्रममा मेलम्चीलाई सबैभन्दा उपयुक्त ठहर्‍याइएको चालीसको दशक सुरुतिरै हो । तत्कालीन प्रधानमन्त्री कृष्णप्रसाद भट्टराईले २०४७ सालमा चुनावी भाषणमा आफूलाई जिताए मेलम्चीको पानी ल्याइदिने प्रतिबद्धता गरेपछि यसले सार्वजनिक चर्चा पायो । तत्कालीन आवास तथा भौतिक योजना मन्त्रालय मातहत रहने गरी २०५५ सालमा ‘मेलम्ची खानेपानी विकास समिति’ गठन गरिएपछि मात्र यसले मूर्त रूप पायो । ", "एसियाली विकास बैंक (एडीबी) सँग ऋण सम्झौता भएसँगै यसले गति लियो र २०६४ सालमा निर्माण सुरु भयो । पहिलो चरणको निर्माण सकिएपछि २०७७ सालमा मेलम्चीको पानी काठमाडौं झारिएको थियो । त्यसयता मुस्किलले १२ महिना मात्रै मेलम्चीबाट पानी आपूर्ति भएको छ । पछिल्लो पटक असारयता पानी बन्द छ । ", "आयोजनाको हेडवर्क्स (पानी सोझ्याउने संरचना) स्थित मुहानमा हरेक वर्ष बाढीले क्षति गर्ने र त्यसपछि पानी आपूर्ति अवरुद्ध हुने समस्या छ । दुई वर्षअघि बाढीले मुहानमा क्षति गर्दा ७ करोड रुपैयाँ खर्च गरेर मर्मत गरिएको थियो । गत असारमा फेरि त्यही ठाउँमा बाढीले क्षति गरेको छ । यो क्रम यतिमै टुंगिने देखिँदैन । यसले मुहान स्थल छनोट गर्ने बेला भूगोलको अध्ययनमै त्रुटि त भएको होइन भन्ने शंका पनि उब्जाइदिएको छ । हरेक वर्ष बाढीले मुहान भत्काउने, मर्मत तथा सफाइमा करोडौं खर्च गर्नुपर्ने र पानी आपूर्ति पनि नियमित नहुने समस्याको दीर्घकालीन समाधान खोज्नैपर्ने भएको छ । एडीबीले अध्ययन गरेर मुहान सार्न सुझाव दिइसकेको छ ।", " मुहान सार्दा थप चार वर्ष लाग्ने र लागत पनि करिब चार अर्ब रुपैयाँ पर्ने अनुमान छ । त्यसका लागि आर्थिक स्रोत व्यवस्थापन गर्नुपर्छ । अर्कातिर याङ्ग्री र लार्के खोलाबाट पानी ल्याएर मिसाउने पहिलेकै योजनामा काम सुरु भएको छैन । पहिलेकै पारामा काम हुने हो भने उपत्यकावासीले मेलम्चीको पानी नियमित रूपमा पिउन पाउने दिन आउन अझै वर्षौं लाग्नेछ । आयोजनामा जति ढिला काम हुन्छ, उति लागत बढ्दै जान्छ, त्यो भनेको राज्यलाई ऋणको भार थपिनु हो ।", "मेलम्ची खानेपानी आयोजना पूरा गराउन सरकार खासै गम्भीर देखिँदैन । ठेक्का लगायतका निर्णय प्रक्रिया प्रायः निर्विवाद छैनन् । राजनीतिक र प्रशासनिक क्षेत्रका कतिपय उच्च पदाधिकारीले आयोजनालाई ‘दुहुनु गाई’ बनाएको कतै छिपेको छैन । आयोजना मेलम्ची खानेपानी विकास समितिअन्तर्गत हो तर सबै निर्णय प्रक्रियामा समितिभन्दा पनि मन्त्री र मन्त्रिपरिषद् हाबी हुने गरेका छन् । सरकारले दुई वर्षअघि अचानक समिति खारेजको घोषणा गर्‍यो, पछि निरन्तरता दिइयो ।", "बाढीले मुहान क्षति गरेर पानी आपूर्ति बन्द भएका बेला गत साउनदेखि करिब डेढ महिनासम्म सरकारले समितिलाई कार्यकारी निर्देशकविहीन बनाइदियो । अहिले मुहान मर्मतसम्भार गरेर अस्थायी रूपमै भए पनि पानी आपूर्ति गर्न तत्परता देखाइएको छैन । बर्खायाम सकिएको निकै महिना भइसक्दा मुहान मर्मत र सुरुङ सफाइको काम कसले कसरी गर्ने भन्ने निर्क्योल हुन सकेको छैन । आयोजनाको हेडवर्क्स निर्माणको ठेक्का चिनियाँ कम्पनी सिनो हाइड्रोलाई २०२० जनवरीभित्र सक्ने गरी २०१९ अक्टोबरमा दिइएको थियो । पछिल्लो समय थपिएको म्याद यही पुस १५ सम्म मात्र छ । सिनोलाई अब पनि म्याद थपेर काम अघि बढाउने कि ठेक्का तोड्ने भन्ने विषयमा सरकारले निर्णय गर्न सकेको छैन । ", "काठमाडौं उपत्यका खानेपानी लिमिटेडका अनुसार उपत्यकाका तीन जिल्लामा दिनमा ४७ करोड लिटर पानीको माग छ । अहिले भूमिगत र उपत्यकाभित्रकै अन्य मुहानबाट खानेपानी आपूर्ति भइरहेको छ, जुन अपर्याप्त छ । पहिलो चरणमा मेलम्चीबाट १७ करोड, दोस्रो चरणमा याङ्ग्री र लार्केबाट १७–१७ करोड गरी ५१ करोड लिटर खानेपानी उपत्यकामा आपूर्ति गर्ने लक्ष्य हो ।", "उपत्यकामा जनघनत्व बढिरहेको र पानीका स्रोतहरू सुक्दै गएको हुनाले लक्ष्यअनुरूप जतिसक्दो छिटो आयोजना पूरा गर्न सरकार गम्भीरतापूर्वक लाग्नुपर्छ । तत्काललाई मुहान मर्मत र सुरुङ सफाइ गरेर भए पनि हिउँद/सुक्खायाममा पानी आपूर्ति गरेर उपत्यकावासीलाई राहत दिनुपर्छ । सुरक्षित स्थानमा मुहान सार्ने प्रक्रिया पनि चाँडै अघि बढाउनुपर्छ । अझ बढी खर्च लाग्ने भयो भनेर आयोजनालाई थाती राख्ने अवस्था छैन । मेलम्ची उपत्यकावासीका लागि मृगतृष्णामा सीमित हुनु हुँदैन । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/melamchi-13122023031422-1000x0.jpg&w=1000&h=0", "author": "सम्पादकीय", "author_link": "https://ekantipur.com/author/author-11379", "published_date": "मंसिर २७, २०८०"},
{"link": "https://ekantipur.com/business/2023/12/12/ncell-sale-and-purchase-case-authority-re-instructed-to-submit-contract-documents-40-26.html", "title": "एनसेल खरिद-बिक्री प्रकरण : सम्झौताका कागजात दिइहाल्न प्राधिकरणको पुनः ताकेता", "summary": "काठमाडौँ — कानुनी रूपमा पूर्वस्वीकृति नलिई सेयर स्वामित्व खरिद–बिक्री गरिएको विषयमा नियामक नेपाल दूरसञ्चार प्राधिकरणले एनसेल आजियटालाई स्पष्टीकरण मागेपछि एनसेलले स्वीकृतिका लागि यथाशीघ्र उपलब्ध गराउने भनेको कागजपत्रका विषयमा प्राधिकरणले पुनः ताकेता गरेको छ । नेपालको दूरसञ्चार नियामक र प्रत्यक्ष विदेशी लगानीसम्बन्धी सरोकार राख्ने कुनै पनि निकायलाई खबरै नगरी मंसिर १५ मा बेलायतको स्पेक्ट्रलाइट यूकेलाई आफ्नो हिस्सामा रहेको ८० प्रतिशत सेयर बेचेको घोषणा गरेको थियो ।", "paragraphs": ["अनुमतिबगेर नै सेयर खरिद सम्झौता गरेको झन्डै दुई साता बितिसक्दा पनि एनसेलले यसअघि दूरसञ्चार प्राधिकरणलाई लेखेको पत्रमा उल्लेख गरेबमोजिम नियामकीय निकायहरूलाई कुनै दस्ताबेज उपलब्ध गराएको छैन । ‘आज (मंसिर २५) हामीले सम्झौता पत्रलगायत डकुमेन्ट दिन एनसेललाई चिठी लेखेका छौं,’ प्राधिकरणका प्रवक्ता सन्तोष पौडेलले भने, ‘चिठी पठाइसकेका छौं । अघिल्लो पत्रमा एनसेलले स्वीकृति माग गर्न आउँछौं, कागजपत्र पनि बुझाउँछौं भनेको थियो तर अहिलेसम्म कुनै डकुमेन्ट प्राप्त भएको छैन ।’", "मंसिर १३ मा मलेसियाको आजियटा बर्दाह समूहले नेपालमा विदेशी लगानीका लागि राम्रो वातावरण नभएकाले बाहिरिने भन्दै एनसेलमा रहेको आफ्नो सम्पूर्ण सेयर बिक्रीका लागि राखिएको घोषणा गरेको थियो । सेयर बिक्रीका विषयमा नियामक दूरसञ्चार प्राधिकरणसँग पूर्वस्वीकृति लिनुपर्ने कानुनी व्यवस्थाबारे भनी स्मरण गराउँदै प्राधिकरणले मंसिर १४ मा एनसेल आजियटलाई पत्र काटेको थियो । आजियटाले भने त्यसको भोलिपल्टै स्पेक्ट्रलाइटलाई ५ करोड अमेरिकी डलर (६ अर्ब ६५ करोड रुपैयाँ) सहित अन्य विभिन्न सर्तमा सेयर बेचेको भन्दै विज्ञप्ति जारी गरेको थियो । खरिदकर्ता स्पेक्ट्रलाइटले एनसेलको ग्लोबल आईएमई, स्ट्यान्डर्ड चार्टर्ड र एनआईबीएलमा गरी २७ अर्ब ऋण सकार्दै सन् २०२९ सम्म सर्तसहितको सम्झौताअनुरूप झन्डै १० अर्ब रुपैयाँ हाराहारीमा आजियटालाई लाभांश बुझाउने पनि सहमति गरेको विज्ञप्तिमा उल्लेख छ ।", "मंसिर १९ मा एनसेल आजियटाले प्राधिकरणको पत्रको जवाफ दिँदै आफूहरू कानुनको शासनमा विश्वास गर्ने जिम्मेवार संस्था भएकाले नेपालको दूरसञ्चारसम्बन्धी नियमावली र विनियमावलीका प्रावधानहरूको पूर्ण पालनामा प्रतिबद्ध रहेको उल्लेख गरेको थियो । एनसेलले घोषित सेयर खरिद बिक्रीका लागि भएको दुई पक्षीय सम्झौतासमेतका कागजातहरू संकलनका क्रममा रहेको र प्राप्त हुनेबित्तिकै स्वीकृतिका लागि पेस गरिने पनि जनाएको थियो ।", "नेपाल दूरसञ्चार प्राधिकरण (अनुमतिपत्र प्राप्त व्यक्तिको सेयर खरिद–बिक्री) विनियमावली, ०७६ विनियम (४) (क) मा अनुमतिपत्र प्राप्त व्यक्तिले आफ्ना सेरयधनीको सेयर खरिद–बिक्री वा नामसारी गर्नुपूर्व प्राधिकरणको स्वीकृति प्राप्त गर्नुपर्ने उल्लेख छ । त्यस्तै, दूरसञ्चार नियमावली, ०५४ को नियम १५ (ट) अनुसार चुक्ता पुँजीको पाँच प्रतिशतभन्दा बढी सेयर खरिद–बिक्री गर्नुअघि प्राधिकरणको स्वीकृति लिनुपर्छ ।", "सम्बन्धमा नेपाल सरकारले पूर्वमहालेखापरीक्षक टंकमणि शर्माको संयोजकत्वमा एक छानबिन समिति गठन गरी एनसेल आजियटा प्रकरणका विभिन्न पक्षहरूको अध्ययन सुरु गरेको छ । कुल ३० दिनको कार्यादेश प्राप्त गरेको समितिले छानबिनका लागि सार्वजनिक रूपमा सुझाव माग गरेको छ । समितिले अध्ययन तथा छानबिनका क्रममा सम्बन्धित विषय क्षेत्रका नियामक निकायहरू, सरकारी अधिकारीहरू, सम्बन्धित सेवा प्रदायक कम्पनीसँग छलफल गर्ने, कागजात तथा जानकारी प्राप्त गर्ने तथा सम्बन्धित विषयका विज्ञ, विभिन्न सरोकारवाला संघ, संस्था र व्यक्तिहरूसँग समेत आवश्यकताअनुसार छलफल गरी रायसुझाव लिने उल्लेख छ । ‘समितिले प्राधिकरणलाई पनि छलफलका लागि बोलाएको छ,’ प्राधिकरण प्रवक्ता पौडेलले भने, ‘उच्चस्तरीय छानबिन समिति बनेपछि प्राधिकरणलाई पनि सहज नै भएको छ ।’", "यसअघि संघीय संसद्का अर्थ, सार्वजनिक लेखा र राज्य व्यवस्था तथा सुशासन समितिले पनि आफ्नै ढंगले नियामकीय निकायहरूको समेत उपस्थितिमा एनसेलको सेयर प्रकरणसम्बन्धी छलफल सुरु गरेका थिए । समितिहरूले आगामी बैठकमा सेयर खरिद–बिक्रीको सम्झौतापत्रलगायत कागजपत्र उपलब्ध गराउन नियामक निकायलाई निर्देशन दिएका छन् । लेखा समितिले खरिद–बिक्री प्रक्रिया शंकास्पद रहेको ठहर गर्दै त्यसलाई मान्यता नदिन सरकारलाई निर्देशन दिएको छ । यसै विषयमा परेको रिटउपर उच्च अदालत पाटनले पनि मंसिर २५ गतेसम्म खरिद–बिक्रीलाई मान्यता नदिन आदेश दिएको छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/ncell-1262023094743-1000x0.jpg&w=1000&h=0", "author": "सजना बराल", "author_link": "https://ekantipur.com/author/author-20697", "published_date": "मंसिर २६, २०८०"},
{"link": "https://ekantipur.com/feature/2023/12/02/burma-remembering-forgetting-20-13.html", "title": "बर्मा : सम्झना–बिर्सना", "summary": "झापा, लुम्बिनी — सन् १९६४ ताका तत्कालीन राजा महेन्द्र राजकीय भ्रमणमा बर्मा (म्यानमार) पुगेका थिए । त्यो बेला महेन्द्रले बर्मेली नेपालीहरूलाई पुर्ख्यौली थलो फर्किन आह्वान गरेका थिए । उनको आह्वानपछि करिब दुई लाख नेपालीभाषी बर्मा छाडेर फर्किए । इतिहासको यो घटना अहिले पनि सम्झनामा ताजै छ, नेपाल फर्केका बर्मेलीहरूसँग । ", "paragraphs": ["त्यतिबेला कतिपय नेपाली रहरले फर्किए । कतिपय बाध्यताले । झापाको मेचीनगर–६ काँकडभिट्टाका ८५ वर्षीय ऋषिराम काफ्ले भने बाध्यताले नेपाल फर्किनेमा परे । बर्माको मिचीना, नौनिखा गाउँमा जन्मेका काफ्ले परिवार सशस्त्र विद्रोही समूह ‘कचिन’ को आतंक सहन नसकेर भागे । कचिनहरूले काफ्लेको गाउँलाई सेल्टर बनाएका थिए । जसका कारण जतिबेलै मारिन सक्ने त्रास थियो । ‘मारिनुभन्दा भाग्दा नै ठीक हुन्छ भन्ने लाग्यो,’ ५५ वर्षअघिको घटना काफ्लेले सम्झिए, ‘अनि रेल चढेर रंगुनबाट कोलकाता हुँदै नेपाल पसियो ।’ काफ्लेका अनुसार गाउँबाट करिब ७ सयभन्दा बढी नेपालीभाषी एकै पटक विस्थापित भएका थिए । ", "काँकडभिट्टाकै ८४ वर्षीय लोकनाथ बन्जाडे (बन्जारा) ले अहिले बर्मामा भएको जस्तै सैन्य शासन भोगेका थिए । २०१८ सालमा जनरल ने विनले सैनिक ‘कू’ मार्फत सत्ता हत्याउँदा उनी युवा थिए । बर्मामा के भइराख्या छ ? त्यसबेला उनले भेउ पाएनन् । जब सेनाले बर्माका जमिनदार, पुँजीपति र सामन्तहरूको सम्पत्ति राष्ट्रियकरण गर्ने नीति सार्वजनिक गर्‍यो, घरबार, उद्योगधन्दा, राष्ट्रियकरण गर्ने भयो । त्यसको प्रत्यक्ष प्रभाव नेपालीभाषीमा पनि पर्‍यो । बन्जाडेले सुनाए, ‘सैन्य शासनकै कारण बर्माबाट नेपालीभाषीहरू पलायन हुन बाध्य भएका हुन् ।’ ", "एक पटक त्यहाँको एक राष्ट्रिय अखबारले ‘नेपालीलाई हाम्रा सहोदर दाजुभाइ हुन्, बुद्धका सन्तान हुन्’ भनी लेखेको थियो । रुविल्यान्ड मगोकमा जन्मिएर ७ कक्षासम्म उतै पढेका उनले त्यहाँ छँदा व्यापारदेखि खेती किसानसम्म सबै गरे । उतिबेलाको सम्झना गर्दा पनि भावुक देखिएको बन्जाडेले सुनाए, ‘बर्मा मेरो मातृभूमि हो । नेपाल पितृभूमि ।’ करिब सय वर्षअघि जीविकाका लागि अर्घाखाँचीबाट उनका बाआमा बर्मा पुगेका थिए । भारतको गोरखपुर हुँदै कोलकाता पुगेर पानीजहाजमार्फत रंगुन पुगेको कुरा आमाले सुनाएको मधुरो सम्झना उनीसँग छ । सुनाए, ‘३ दिन, ३ रात त पानीमा थियौं भन्नुहुन्थ्यो आमाले ।’ ", "राजा महेन्द्रले भ्रमणका बेला नेपालीभाषीहरूलाई भनेको कुरा पनि उनको सम्झनामा छ । महेन्द्रले भनेका थिए, ‘तपाईंहरू यहाँ बस्नुहुन्छ भने पनि यो भूमि ठीकै छ, यहीँको भएर बस्नुस् । नेपाल फर्किने इच्छा छ भने पनि ठीकै छ भनेका थिए ।’ महेन्द्र भ्रमणको केही समयपछि उनी नेपाल फर्किनका लागि पहिलो पटक हवाईजहाज चढे । कोलकाता झरेर त्यहाँबाट गलगलिया हुँदै भद्रपुरतिर पसे । किनकि भद्रपुरमा उनका माइला दाजु थिए । केही समय उनले त्यतै बिताए । तत्कालीन सरकारले बर्मेली नेपालीका लागि जमिन उपलब्ध गराउने भएपछि उनीहरू काँकडभिट्टा आए । ‘जंगला मुलुक थियो, दिउँसै जंगली जनावर कराउँथे,’ उनले २३ सालतिरको झापा सम्झिए, ‘जंगल फँडानी गरेर हामी बस्यौं ।’ ", "सरकारले २०२२ सालमा बर्माबाट आएका ३८ परिवारलाई जमिन दिएर काँकडभिट्टामा पुनर्वास गरेको थियो । बन्जाडेका अनुसार राजा महेन्द्रले बर्मा प्रवासी नेपालीका लागि भनेर यो क्षेत्रमा सयौं बिघा जमिन तोकेका थिए । परिवार संख्याका आधारमा सरकारले जमिन वितरण गरेको थियो । २ देखि ४ जनाको परिवारलाई दुई बिघा, ४ देखि ७ सम्म ३ बिघा र ७ देखि माथि चार बिघा जमिन दिएको थियो । राजा महेन्द्रबाट बर्मेली नेपालीलाई जमिन दिने ‘हुकुम’ पछि रंगुनस्थित नेपाली राजदूतावासले आवश्यक कागजात बनाएर बर्माका नेपालीलाई पठाएको उनी सुनाउँछन् । देशका ७ सीमावर्ती स्थानमा उनीहरूको बसोबासको व्यवस्थापन गरिएको थियो । काँकडभिट्टा र सुकुनाढिकी (झापा), चुनीमारी (मोरङ), भरतपुर (चितवन), धनेबा (नवलपरासी), छपिया (रूपन्देही) र महेन्द्रनगर (कञ्चनपुर) मा बर्माबाट आएका नेपालीहरूको व्यवस्थापन गरिएको थियो । ", "काँकडभिट्टाकी उमादेवी बन्जारा उमेरले ८० लागिन् । बर्माबाट नेपाल आउँदा उनी १७ वर्षकी थिइन् । बिहे गरेको वर्ष दिनपछि उनी नेपाल आएकी थिइन् । सन्तानहरू सबै नेपालमै जन्मिए । ‘राम्रोसँग आइयो, राम्ररी नै बसियो, अहिले सुख छ,’ उनी भन्छिन् । बर्मामा अहिले एक जना दाजु र बहिनी मात्रै छन् । अरू सबै बितिसके । उनका हजुरबा बर्मा गएका थिए । सानामा विश्वयुद्धका कथाहरू उनले सुनेकी थिइन् । जापानी फौजले आक्रमण गरेर ध्वंस बनाएका कतिपय स्थानहरू उनले देखेकी थिइन् । बर्माका पुराना यादहरू उनलाई झलझल्ती सम्झना आउँछ । तर, सपनामा चाहिँ देख्न छाडिन् । ‘सुरु–सुरुमा सपनामा बर्मा नै पुग्थें,’ उनी थप्छिन्, ‘अहिले त देख्दिनँ ।’ ", " ।", "मेचीनगर–६ का देवीप्रसाद भेटवाल ८० वर्ष भए । उनी २०२१ सालमा नेपाल आएका हुन् । बर्मा मचिनाको चारपाटेमा जन्मिएका उनीसँग ६ वर्षका छँदा घरमा डाँका लागेको, सबै गहना, पैसा लुटिएको, आमालाई गोली लागेको र बा घाइते भएको मधुरो सम्झना छ । त्यही घटनापछि आफुूहरूले त्यो ठाउँ छाडेको उनले सुनाए । उनले कचिन विद्रोहीको आतंकका कारण तीन, चार ठाउँ बसाइँ सरेको सुनाउँदै विषय मोडे, ‘बर्मा ठ्याक्कै नेपालजस्तै छ । हावापानी, राजनीति सबै उस्तै ।’ ", "रूपन्देहीको सियारी गाउँपालिका–४ ओर्लहवाका ८५ वर्षीय वीरबहादुर थापालाई बर्माको सम्झनाले बेलाबखत नमज्जाले सताउँछ । बर्मामै बालापन बिताएका थापा २०२१ सालमा पुर्ख्यौली थलो फर्किए । त्यसयता उनी यतै रमाइरहेका छन् । बर्माको स्याङ प्रान्तमा जन्मिएका थापाले १३ वर्ष सैनिक भएर बर्माको सेवा पनि गरे । सानै उमेरमा मिचिनामा बाआमा गुमाएपछि उनलाई छिमेकी काका दशरथ ज्ञवालीले हुर्काए । दोस्रो विश्वयुद्धका समयमा बाआमा बितेको कुरा उनले तिनै काकाबाट थाहा पाए । ", "९ कक्षामा पढ्दापढ्दै सेनामा भर्ती भएका उनले त्यो बेलाको समय सम्झिँदा पनि उत्साहित भएजसरी सुनाए, ‘त्यो बेला सेनामा भर्तीका लागि बर्मेली सेना गाउँ आएका थिए । मलाई पनि सेना बन्न मन लाग्यो । भर्ती पनि भइहालें ।’ ", "सन् १९४८ मा बेलायती उपनिवेशबाट स्वतन्त्र भएपछि पछि, नेपाली/गोर्खाहरू बर्मा सेनामा भर्ती हुने क्रममा सुरु भएको थियो । उनिहरूमध्ये धेरैले बर्मामा गणतन्त्र स्थापना गर्न र जातीय विद्रोह कुमिन्ताङ आक्रमणका खिलाफ योगदान गरे । त्यसैले त १९५० को दशकमा गोर्खालीलाई बर्मेली सेनाको गहनाका रूपमा हेरिन्थ्यो । सेना भर्तीपछि उनी पहिलो पटक राजधानी रंगुन पुगे । रंगुन पुग्दा बेग्लै आत्मविश्वास, खुसी र उत्साह बढेको सम्झना उनको मानसपटलमा ताजै छ । बर्मेली महिलाहरूले नेपाली (गोर्खा) जाति सुरो र इमान्दार हुन्छ भन्थे । धेरै माया गर्थे । उनलाई पनि धेरै बर्मेली युवतीले मन पराए । उनले भने, ‘माया–पिरती धेरै साटियो, तर बिहे नै गर्नचाहिँ जुरेन ।’ ", "युनियन अफ बर्माका प्रथम प्रधानमन्त्री युङ्यु (उनु) हुन् । उनी तेस्रो कार्यकालका लागि सन् १९६० अप्रिल ४ देखि १९६२ मार्च २ सम्म प्रधानमन्त्री भए । युङ्यु नेतृत्वको सरकारलाई अपदस्थ गरी सैन्य ‘कू’ लादिएको थियो । जसरी सन् २०२१ फेब्रुअरी १ मा प्रजातान्त्रिक सरकारलाई अपदस्थ गरी बर्मामा सैनिक शासन जारी छ । त्यो अवधिमा थापा अन्य सैनिकझैं प्रधानमन्त्री निवासको सुरक्षार्थ खटेको दाबी गर्छन् । ‘अघिल्लो दिनसम्म स्थिति सामान्य थियो,’ थापा सम्झिन्छन्, ‘भोलिपल्ट त देश सेनाले कब्जाको पो गरेछ, पत्तै पाइएन ।’ सैन्य ‘कू’ पछि सैनिक सरकारले थापा आबद्ध बटालियनलाई राष्ट्रपति भवनबाट फिर्ता बोलाएर श्रम शिविरमा खटायो । सैनिक सरकार आएको वर्ष दिनपछि यी ‘लाहुरे’ ले मिचिनाकी रत्नकुमारीसँग मागी बिहे गरे । उनका दुई छोराछोरी छन् । उनले सन् १९६८ सम्म सेनामा काम गरेर पेन्सनपट्टा बिक्री गरी सन् १९७२ मा नेपाल फर्किएको सुनाए । ‘बर्मेली सैनिकको पेन्सन बोकेर नेपाल आउँदा मलाई फाइदा थिएन,’ उनले थपे, ‘पेन्सनपट्टा बेचेको पैसाले जहाज चढेर नेपाल फर्किएँ ।’ ", "त्यतिबेला उनी रंगुनबाट सोझै काठमाडौं ओर्लिए । काठमाडौंबाट पनि उडेरै भैरहवा ओर्लिए । सेनामा छँदा उनको मासिक तलब थियो, १ सय ६४ च्याट (बर्मेली मुद्रा) । सेनाबाट अवकाशपछि उनी १९६८ देखि ७२ सम्म नेपाली दूतावासका जागिरे बने । ‘त्यही बेला नेपालका राजपरिवारलाई प्रत्यक्ष देख्ने मौका पाएको थिएँ,’ जोसिँदै उनी सुनाउँछन् ।", "वीरबहादुरभन्दा वर्ष दिनअघि नै पुर्ख्यौली थलो आइपुगेका थिए, खिम ज्ञवाली । नेपाल आउँदा उनी १६ वर्षका लक्का जवान थिए । अहिले ७० छेउ पुगिसके । पुर्ख्यौली थलो पहाडी जिल्ला गुल्मी भएका खिमले सन् १९३९ सेप्टेम्बर १ बाट दोस्रो विश्वयुद्ध सुरु भएको र विश्वयुद्ध सुरु भएको वर्ष दिनपछि आफ्नो हजुरबा बर्मा पुगेको इतिहास सुनाए । त्यतिबेला उनी ३ वर्षका थिए । उनले बर्मा पुगेपछि आफ्नो परिवार टाउङ्गुबाट सरेर मगौ पुगेको सुनाउँदै भने, ‘त्यहाँ हाम्रो चिया बगान थियो । चियाको पात नै राखेर बिनाचिनी चिया पकाएर पिउँथिम् ।’ ", "खिमले विद्यालय शिक्षा बर्मामै लिए । सुरुमा उनलाई बर्मेली र अंग्रेजी मात्रै आउँथ्यो । नेपाल आएपछि मात्रै उनले नेपाली बोल्न, लेख्न सिके । हिसाबकिताब त अझैसम्म बर्मेली भाषामै गर्छन् । उनको गणना सुन्नेहरू चकित बन्छन् । बर्मेलीहरूसँग खिम प्रायः बर्मेली भाषामा गफगाफ गर्छन् । नेपाली भाषाभन्दा बर्मेली भाषा नै उनलाई बोल्न सजिलो र प्यारो लाग्छ । ‘मलाई त्यहाँको भाषा औधी मन पर्छ,’ बर्मेली भाषाप्रति उनी प्रेम दर्शार्उँदै थप्छन्, ‘तर, नेपालमा बर्मेली बोल्ने साथी पाउनै मुस्किल ।’ ", "सन् १९४० को दशकमा बर्मा गएका उनका हजुरबा २०२१ मा सियारी आएर बस्न थालेका थिए । हजुरबाभन्दा ७ बर्ष ढिलो आएर उनी सियारीमा बसे । त्यो बेला हुनेखाने बर्मेलीहरू जहाज चढेर फर्किए । सामान्य परिवारका पानी जहाजको कष्टपूर्ण यात्रा पार गरेर भारत हुदै नेपाल प्रवेश गरेका थिए । खिम हुने खाने वर्गकै थिए त्यही भएर उनी हवाई जहाज चढेरै आए । ‘पहिलो पटक आकाशमा उड्दाको क्षण अझै याद आउँछ,’ नोस्टाल्जिक बन्दै उनी सुनाउँछन्, ‘बर्माको यादले सताइरह्यो, जहाजभरि मैले रोएरै बिताएँ ।’", "बर्माबाट आएपछि उनी ७ कक्षामा भर्ना भए । उनी बर्मामा जस्तै बर्मेली लुंगी बेरेर स्कुल जान्थे । उनलाई देखेर स्कुले साथीहरू भने हाँस्दै हिँड्थे । ‘लुंगी लगाउँदा साथीहरूले जिस्क्याउँथे,’ उनी सम्झिन्छन्, ‘शिक्षकले पनि पाइन्ट लाएर आउनु भनेर थर्काउँथे ।’ बर्मेली लुंगी लगाउने बानी त्याग्न उनलाई निकै समय लाग्यो । २०३३ सालमा भैरहवा माविबाट एसएलसी दिने बेलामा मात्रै उनले पूर्ण रूपमा लुंगी त्यागे । नेपालमा घरजम गरेका खिमबीचमा दुई पटक बर्मा पुगिसके । अघिल्लो पटक बर्मा पुग्दा उनी चकित खाए । गाउँमा आएको विकास, फेरिएका सडक, रंगिएका सहर बजार देख्दा उनी छक्क परे । ", "पाका बर्मेली–नेपाली प्रेमप्रसाद पोख्रेल सियारीका पुराना शिक्षक हुन् । ३८ वर्ष शिक्षण पेसामा बिताएका उनी हिजोआज बर्माका पुराना दिनहरू सम्झिएर दिन काट्छन् । विसं २०१० मा बर्मामा जन्मिएका उनलाई स्वयेयाहुँ (सुन बेच्ने ठाउँ), लेबेई बस्तीहरूको याद धेरै आउँछ । पुरानो याद ताजा गर्छन्, ‘म रेलवे स्टेसनको छेउमा लामो समय बसें । रेलले मारेको बर्कुसी र आवाज सधैं झल्झली आउँछ ।’ उनको घरै अघिल्तिर एउटा बडेमानको रूख थियो । त्यो केको रूख हो, उनलाई थाहा छैन । त्यही रूखमा बसेर उनी रमिता हेर्थे । नेपाल जान रेल चढेको उनी सपना देख्थे । अनि उनी चिच्याउँदै भन्थे रे, ‘मलाई पनि नेपाल लैजाओ न हौ ।’ ", "२०२१ मा हवाईजहाज चढेर उनी रंगुनबाट कोलकाता ओर्लिए । उनीसँग केही लत्ताकपडा, भाँडा वर्तन, खानेकुरा, केही पैसा र सुन पनि थियो । उनले सुनाए, ‘त्यो बेला, ४/५ पाउन्डलाई नेपाली रुपैयाँ सटही गरेर बोक्न पाइन्थ्यो । अनि सुन बोकेर ल्याउन पाइन्थ्यो तर फलाम पाइन्थेन ।’ कोलकाताबाट बनारस हुँदै नौतनुवा आएपछि उनी भैरहवाको बर्मेली टोल सोझिएका थिए । उनले सुनाए, ‘नेपालमा टेक्दा तातो हावा, उराठ ठाउँले मन अशान्त बनाए पनि जन्मभूमि आएकामा खुसी मानेर बानी पारे ।’", "वर्षौंदेखि भैरहवाको तातोमा अभ्यस्त भए पनि प्रेमको मनमा बर्मामा बिताएका प्रेमिल सम्झनाहरू आइरहन्छन् । नेपाल आएपछि एकपटक पनि बर्मा नफर्केका उनले सुनाए, ‘त्यो रेल्वे ट्र्याकको खुबै याद आउँछ । नेपालीले ठूला झोला बोकेर रेलमा चढेका ती दिनले बर्माको रहनसहन र त्यहाँको बालापनको याद ताजा गराइदिन्छ ।’"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/barma-samjhna-02122023051600-1000x0.jpg&w=1000&h=0", "author": "पर्वत पोर्तेल", "author_link": "https://ekantipur.com/author/author-8942", "published_date": "मंसिर १६, २०८०"},
{"link": "https://ekantipur.com/feature/2023/12/03/the-governments-focus-on-taxation-is-not-quality-monitoring-51-08.html", "title": "सरकारको ध्यान करमा, गुणस्तरमा छैन अनुगमन", "summary": "काठमाडौँ — प्राकृतिक चक्र महिनावारीका लागि प्रयोग गरिने सेनिटरी प्याडमा समेत कर तिर्नु परिरहेको भन्दै ०७८ असोज ७ मा अभियन्ताहरूले काठमाडौं माइतीघरमा आन्दोलन थाले । उनीहरूले ‘रातो कर माफ गर’ भन्दै प्याडमा लगाइएको कर हटाउन माग राखे ।", "paragraphs": ["सरकारको नीतिअनुसार विलासिताका सामग्रीलाई कर लाग्छ, अत्यावश्यक सामग्रीमा छुट हुन्छ । सरकारले भने चालू बजेटमा प्याड आयातकर्ता कम्पनीलाई तोकेको १.५ प्रतिशत भन्सार शुल्क पनि बढाएर ५ प्रतिशत पुर्‍याएको छ ।", "एक महिलाले आफ्नो जीवनकालमा १४ देखि १८ हजार थान प्याड प्रयोग गर्छिन् । बीबीसीले २०७५ मा गरेको विस्तृत सर्वेक्षणअनुसार एक नेपाली महिलाका लागि जीवनकालभर प्याड किन्न अहिलेको बजार मूल्यअनुसार २ लाखभन्दा बढी रुपैयाँ खर्च भइरहेको देखिन्छ । जुन रकम एसिया महादेशका विभिन्न १८ देशमध्ये नेपाल पाकिस्तानपछि दोस्रो स्थानमा पर्ने बीबीसीको उक्त विश्लेषणमा उल्लेख छ ।", "औसतमा नेपाली महिलाले आफ्नो मासिक आयको तीन प्रतिशत रकम महिनावारी हुँदा प्रयोग हुने सामग्रीमा खर्च गर्ने गरेका छन् । यो सिंगापुर (०.२२ प्रतिशत) र दक्षिण कोरिया (०.३४ प्रतिशत) को भन्दा झन्डै १० गुणाले बढी खर्च रकम हो । जबकि, एक महिलाले हालको बजार मूल्यअनुसार प्याड किन्नमा खर्चने रकम औसत नेपाली परिवारले शिक्षामा खर्च गर्ने रकम जति हो । ", "गत आर्थिक वर्षमा ९२ करोड २२ लाख ४७ हजार रुपैयाँ बराबरको १० करोड ३० लाख १६ हजार ३ सय १२ थान प्याड, टेम्पोन र मिन्स्ट्रअल कप आयात भएको थियो भने अघिल्लो आवमा १ अर्ब ११ करोड ५२ लाख ८ हजार रुपैयाँ बराबरको १२ करोड ९२ लाख ५४ हजार ९ सय २५ थान आयात भएको थियो ।", "प्रतिनिधि सभाको महिला तथा सामाजिक समितिको बैठकले प्याड सहज, सरल र सुपथ मूल्यमा उपलब्ध गराउन सरकारलाई ०७९ जेठ ४ मा निर्देशन दिएको थियो । ‘गुणस्तर मापदण्डमा ल्याई प्याड तथा सिलिकन कपको स्वदेशमै उत्पादनका लागि प्रोत्साहन गर्न तथा आयात गर्दा हाल लगाइएको शुल्क र करमा पुनर्विचार गर्नू’ भनी समितिले अर्थ मन्त्रालय, उद्योग, वाणिज्य तथा आपूर्ति मन्त्रालय, महिला बालबालिका तथा ज्येष्ठ नागरिक मन्त्रालय तथा शिक्षा मन्त्रालयलाई निर्देशन दिएको हो ।", "समितिको निर्देशनपछि ०७९/८० को बजेट वक्तव्यमार्फत सरकारले महिनावारी प्याड आयातमा ९० प्रतिशत छुट दिएपछि आयातकर्ता कम्पनीले यसअघि तिर्दै आएको १५ प्रतिशत भन्सार शुल्क घटेर १.५ प्रतिशतमा पुगेको थियो । तर चालु बजेटमा भने महिनावारी प्याडमा फेरि कर वृद्धि गरी ५ प्रतिशत पुर्‍याइयो । ", "न त समितिको निर्देशनअनुसार सरकारले प्याड तथा सिलिकन कपको स्वदेशमै उत्पादनका लागि लगानीमा प्रोत्साहन गर्न कुनै ठोस नीति तथा कार्यक्रम नै तय गर्न सक्यो । यसले गर्दा आयातित प्याडमा नै निर्भर हुनुपर्ने बाध्यता यथावत् छ । नेपाल स्वास्थ्य अनुसन्धान परिषद्ले सन् २०१९ मा गरेको एक अध्ययनअनुसार ५१.२ प्रतिशतले महिनावारी प्याड र ३७.७ प्रतिशतले पुनः प्रयोग गर्न मिल्ने प्याड प्रयोग गर्छन् ।", "मर्यादित महिनावारी अभियन्ता राधा पौडेल स्थानीय स्तरमा उत्पादित महिनावारीमा प्रयोग हुने सामग्रीलाई प्रवर्द्धन गर्न पाउनुपर्ने तर्क गर्छिन् । उत्पादन, बिक्रीवितरणमा सहजता र सर्वसुलभताका लागि सन् २०१८ देखि नै उनको फाउन्डेसन र न्यायका लागि महिला मञ्च चितवनमार्फत आफूसहितका अभियन्ताले स्वदेशी प्याड उत्पादन र बिक्रीमा तिर्नुपर्ने कर मिनाहा हुनुपर्ने माग गर्दै आएको बताइन् ।", "‘स्वदेशी प्याड उत्पादनलाई महिला तथा क्लबहरूले सहजीकरण गर्दिनुपर्ने हुन्छ, यसका लागि तीनवटा ‘पी’ मा केन्द्रित हुनुपर्छ, पहिलो पिपल (जनता), ‘दोस्रो प्लानेट (वातावरण) र तेस्रो पकेट (सुपथ मूल्य),’ उनले भनिन्, ‘महिनावारी सामग्रीले प्रयोगकर्ताको स्वास्थ्य, वरिपरिको वातावरणमा हानि नपुग्ने र हरेक महिलाले सुपथ मूल्यमा किन्न सक्ने गुणस्तरीय सामग्री हुनुपर्छ, स्वदेशमै उत्पादन भयो भने रोजगारी पनि सिर्जना हुन्छ ।’", "नेपालमा कपडाको पुनः प्रयोग गर्न मिल्ने, कुहिने र नकुहिने विभिन्न थरीका महिनावारी प्याड उत्पादन गर्ने साना/ठूला गरी ३५ देखि ४० वटा उद्योगहरू छन् । यसका अलावा ‘टेम्पोन’ र ‘मिन्स्ट्रुअल कप’ पनि विकल्पका रूपमा आइसकेका छन् । ‘मितेरी’ ब्रान्डका महिनावारी प्याड दुई महिनामा कुहिने जैविक प्याड उत्पादक सावित्रा भण्डारीले बताइन् ।", "सुरुवाती दिनमा कम्पनीले दैनिक चार सय प्याड उत्पादन गर्थ्यो भने अब १ मिनेटमा ५ सय प्याड उत्पादन गर्ने तयारी भइरहेको उनले सुनाइन्  । यो कम्पनीको ‘प्याड’ चितवन वरपरका विद्यालय र काठमाडौंलगायत विभिन्न जिल्लामा क्रियाशील गैरसरकारी र अन्तर्राष्ट्रिय गैरसरकारी संस्थाहरूले खरिद गर्छन् ।  बजारमा ९० प्रतिशतभन्दा बढी प्लास्टिक र प्लास्टिकजन्य महिनावारी प्याड पाइने भएकाले पुनः प्रयोग गर्न मिल्ने प्याड बनाउनेतर्फ अग्रसरता देखिएको छ । तर, सरकारले नीतिगत व्यवस्था र त्यस्ता उद्योगीलाई प्रोत्साहन गर्न सकेको उनको गुनासो छ ।", "यता अर्थ मन्त्रालयका प्रवक्ता धनीराम शर्माले भने स्वदेशी उद्योगलाई संरक्षण गर्न यस वर्ष आयातित प्याडमा कर बढाइएको बताए । ‘घरेलु उद्योगलाई संरक्षण गरौं, नेपालमै उत्पादन हुन्छ भने आयातलाई कम गरौं भनेर कर बढाइएको हो,’ उनले भने, ‘स्वदेशी उत्पादन गुणस्तरीय पनि नहुने र महँगो हुने, सर्वसुलभ पनि भएन भने आयातमा कर लगाएको अर्थ नै भएन ।’", "उपभोक्तालाई मार पारेर उद्योगलाई संरक्षण गर्न नहुने उनको भनाइ छ । महिनावारी सामग्रीले कपडाको नयाँ वा पुरानो टालो, महिनावारी कप, कट्टु, टेम्पुन, कुहिने वा नकुहिने प्याड, पुनः प्रयोग गर्ने कपडाको प्याडलाई बुझाउँछन् । पछिल्लो समय महिनावारी भएका बेला प्याड प्रयोग गर्ने चलन बढे पनि यसको गुणस्तरबारे खासै संवेदनशील देखिँदैन ।", "गुणस्तरहीन प्याड परेमा महिनावारीको बेलामा बग्ने रगत योनिवरिपरि लाग्ने र संक्रमणको जोखिम हुने भेरी अस्पताल नेपालगन्जका स्त्री तथा प्रसूति रोग विशेषज्ञ डा. कृतिपाल सुवेदीले बताए । ‘गुणस्तरहीन प्याडको प्रयोगले चिलाउने र धेरै सेतो पानी बग्ने समस्या हुन्छ, दीर्घकालसम्म संक्रमण रहिरह्यो भने पाठेघरको मुखमा घाउ हुन सक्छ,’ उनले भने । कमसल, गुणस्तरहीन सेनिटरी प्याडको प्रयोगले शारीरिक र मानसिक दुवैखाले समस्या निम्त्याउने उनी बताउँछन् । प्लास्टिकयुक्त प्याडले स्वास्थ्य र वातावरणमा समेत असर गर्ने हुन्छ । पुनः प्रयोग गर्न मिल्ने प्याडले संक्रमण फैलाउने जोखिम हुन्छ ।", "‘अचेल कपडाको पुनः प्रयोग गर्न मिल्ने प्याड बनाइरहेका छन्, नरम कपडाबाट बनेको प्याडलाई राम्ररी धोएपछि पुनः कुनै रसायनमा डुबाएर निर्मलीकरण गर्न सकियो भने संक्रमण फैलिँदैन,’ उनले भने, ‘यस्तो प्याड एक पटक किनेपछि ७/८ पटक पुनः प्रयोग गर्न सकिन्छ । जसले आर्थिक भार पनि कम हुन्छ । स्वास्थ्य र वातावरणमा समेत कम असर पुर्‍याउँछ ।’ प्लास्टिकरहित र पुनः प्रयोग गर्न मिल्ने प्याड बनाउने स्वदेशी उद्योगलाई सरकारले प्रवर्द्धन गर्ने र त्यसतर्फ उद्योगीले काम गर्नुपर्ने उनको भनाइ छ ।", "स्वास्थ्य मन्त्रालयका प्रवक्ता डा. प्रकाश बुढाथोकीका अनुसार गुणस्तर चिह्न नलिएका कम्पनीले उत्पादन गरेका प्याड नेपाल भित्रिदैनन् । स्वदेशी कम्पनीमध्ये ठूलो मात्रामा प्याड उत्पादन गर्ने उद्योगका लागि गुणस्तर मापदण्ड बनेका छन् । ‘आमा समूहलगायत साना उद्यमीले पुनः प्रयोग गर्न मिल्ने प्याड बनाइरहे पनि गुणस्तरसम्बन्धी छुट्टै कार्यविधि सरकारले बनाएको छैन,’ प्रवक्ता बुढाथोकीले भने, ‘बनाउनुपर्ने आवश्यकता भइसकेकै छ, हामीले कसरी अगाडि बढ्ने भन्ने पनि छलफल गरिरहेका छौं ।’", "प्रयोग भइसकेको महिनावारी प्याडको व्यवस्थापनमा पनि उत्तिकै चुनौती छ । त्रिभुवन विश्वविद्यालयका वातावरण विज्ञानका उपप्राध्यापक राजु चौहानले नेपालमा हालसम्म महिनावारी प्याड, डाइपर र लाइनरलाई कहाँ राख्ने, कसरी विसर्जन गर्ने भनेर कतै नखुलाइएको बताए । ‘अहिलेसम्म यस्ता फोहोर घरबाट निस्कने फोहोर मिन्सिपल वेस्ट र अस्पतालबाट निस्कने मेडिकल वेस्टमै गइरहेको छ । केमा छुट्याउने भन्ने कन्फ्युजन नै छ,’ उनले भने, ‘यो फोहोरमध्येको पनि ठूलो फोहोर हो, वातावरण, स्वास्थ्यमा उस्तै जोखिम छ, जसरी खुला ठाउँमा दिसापिसाब भएको डाइपर फाल्दा झाडापखाला, हैजा फैलिन्छ, त्यसैगरी महिनावारी प्याडको पनि बेफाइदा छ ।’", "अहिले बजारमा नकुहिनेभन्दा कुहिने प्याड कमै पाइन्छ । जैविक प्याड केही संघसंस्थाले मात्र उत्पादन गरिरहेका छन् । ‘मूल्यको हिसाबले पनि नकुहिने प्याडको तुलनामा कुहिने प्याड तीन गुणा महँगो पर्छ, तर स्वास्थ्य र वातावरणका लागि राम्रो छ,’ महिनावारी स्वच्छता व्यवस्थापन सञ्जालका संयोजक गुणराज श्रेष्ठ भने । जैविक प्याडले वातावरणमा न्यून प्रभाव पार्ने र स्वास्थ्यमा असर परेको हालसम्म नदेखिएको डा. सुवेदी बताउँछन् । गुणस्तर कायम गर्दै स्वदेशमै जैविक प्याड उत्पादन र प्रयोगलाई प्रोत्साहन गर्नुपर्नेमा उनी सहमत छन् ।", "महिनावारी स्वच्छता व्यवस्थापन सञ्जालका संयोजक श्रेष्ठका अनुसार सामान्यतः प्लास्टिक कुहिन २०० देखि एक हजार वर्ष लाग्छ । महिनावारी प्याडमा ९० प्रतिशतसम्म प्लास्टिक मिसाइएको पाइन्छ । प्लास्टिकको मात्रा बढी प्रयोग गरिएको प्याडले वातावरण त प्रदूषित पार्छ नै, महिलाहरूको स्वास्थ्यमा समेत नकारात्मक असर पुर्‍याउने गरेको छ । ‘थ्री पी अवधारणालाई केन्द्रमा राखेर सबै निकायले काम गर्न सके महिनावारी मर्यादित बनाउँदै विश्वव्यापी रूपमा बढेको वातावरणको ठूलो समस्या समाधानका लागि महत्त्वपूर्ण कदम हुन सक्छ,’ अभियन्ता राधा पौडेलको भनाइ छ ।", " "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/money-finance/maternity-sanitary-pad-03122023060210-1000x0.jpg&w=1000&h=0", "author": "सीमा तामाङ", "author_link": "https://ekantipur.com/author/author-22628", "published_date": "मंसिर १७, २०८०"},
{"link": "https://ekantipur.com/feature/2023/12/04/india-alliance-in-sakas-54-48.html", "title": "सकसमा  ‘इन्डिया’  गठबन्धन", "summary": "काठमाडौँ — ‘यो मोदीको ग्यारेन्टी हो,’ तेस्रो कार्यकाल ताकिरहेका भारतीय प्रधानमन्त्री नरेन्द्र मोदीले आफ्नो भाषणका क्रममा निकै दोहोर्‍याउने वाक्य हो यो । २०२४ मेमा हुने लोकसभा चुनावको तयारीमा जुटिरहेका मोदीले आगामी कार्यकालमा भारतलाई विश्वका तीन ठूला अर्थतन्त्रमा ल्याउने ‘ग्यारेन्टी’ बारम्बार दोहोर्‍याउँदै आएका छन् ।", "paragraphs": ["सबैका लागि पक्की घरको सपना देखाउन होस् वा हरेक नागरिकलाई लखपति बनाउने कुरा । गरिबलाई निःशुल्क रासनको व्यवस्था वा पाँच लाखसम्म निःशुल्क उपचारको कुरा गर्दा नै किन नहोस्, मोदीले आफ्नो भाषणमा जोडतोडका साथ उच्चारण गर्ने शब्द हो, ‘मोदीको ग्यारेन्टी’ । ", "खासमा पछिल्ला दुई वर्षयता विपक्षी दल कंग्रेसले निकै प्रयोगमा ल्याएको शब्द हो यो । खासगरी, कर्नाटक र हिमाचल राज्यको चुनावी अभियानमा ‘ग्यारेन्टी’ को प्रयोग सफल पनि देखियो । त्यसैले पनि होला मोदीले ‘मिसन–२०२४’ का लागि नयाँ रणनीति अघि सारेका छन् । त्यो हो, प्रतिपक्षलाई उनीहरूकै हतियारले प्रहार गर्ने ।", "राजस्थान, मध्य प्रदेश, छत्तिसगढ र तेलंगाना विधानसभा चुनावको परिणामले भने भारतीय प्रधामन्त्री मोदीको चुनावी हतियार आगामी लोकसभा चुनावसम्मै कामयाब हुने देखिएको छ । ", "राजस्थान, मध्य प्रदेश र छत्तिसगढमा भाजपाले कंग्रेसलाई सहजै पराजित गरेको छ । तेलंगानामा भने कंग्रेसले सरकार बनाउने भएको छ । मतगणना एक दिनका लागि पछि सारिएको मिजोरममा भने कंग्रेस र भाजपासँग गठबन्धन गरेको मिजो नेसनल फ्रन्टबीच तीव्र प्रतिस्पर्धा रहेको एक्जिट पोलहरूले देखाएका छन् । ", "निकै प्रतिस्पर्धात्मक भनिएको राजस्थानमा भाजपाले ११५ जित्दा कंग्रेस ६९ सिटमै रोकिएको छ । बीएसपीले २ र अन्य दलले १३ सिट जितेका छन् । त्यस्तै, मध्य प्रदेशमा पनि भाजपाले अप्रत्याशित नतिजा ल्याएको छ । भाजपा १६३ सिटमा विजयी हुँदा कंग्रेसले मात्र ६६ सिटमा जित हासिल गरेको छ । ", "छत्तिसगढमा ३५ सिट ल्याएको कंग्रेसभन्दा भाजपाको १९ सिट बढी छ । तेलंगानामा कंग्रेस ६४, बीआरएस ३९ र भाजपा ८ सिटमा विजयी भएका छन् । हाल राजस्थान र छत्तिसगढमा कंग्रेस र मध्य प्रदेशमा भाजपा सरकार छ । आइतबार आएको चार राज्यको नतिजाले भने २०२४ मा हुने लोकसभा चुनावमा भाजपाको दबदबा कायम हुने देखिएको छ । ", "लोकसभामा ८३ सिट रहेका यी पाँच राज्यको चुनावी नतिजाले दलहरूप्रति मतदाताको पछिल्लो मनस्थिति बिम्बित गरेको विश्लेषकहरूको भनाइ छ । वरिष्ठ भाजपा नेता तथा छत्तिसगढका पूर्वमुख्यमन्त्री रमन सिंहले जनताले मोदी नेतृत्वको स्थिर सरकारलाई विश्वास गरेको दाबी गरेका छन् ।", "राजस्थानमा २०१८ मा भएको विधानसभा चुनावमा भाजपाको भन्दा कंग्रेसको मत ०.६ प्रतिशत बढी थियो । तर त्यसले नतिजामा भने निकै ठूलो फरक पारेको थियो । कंग्रेसले १०० सिट जित्दा भाजपा ७३ मै रोकिएको थियो । छत्तिसगढमा कंग्रेसले ९० मध्ये ६८ सिट जितेको थियो । ", "छत्तिसगढमा कंग्रेस राम्रो मतसहित विजयी हुने अनुमानविपरीत यस पटकको नतिजा भाजपाले आफ्नो पक्षमा पारेको छ । त्यस्तै अवस्था मध्य प्रदेशमा पनि देखिएको छ । ज्योतिरादित्य माधवराव सिन्धियालाई आफ्नो दलमा भित्र्याएर ११४ सिटको कंग्रेसलाई सत्ताबाट हटाएको भाजपाले मध्य प्रदेशमा अप्रत्याशित नतिजा ल्याएको हो । ", "तेलंगानामा भने भारत राष्ट्र समिति (बीआरएस) का चन्द्रशेखर राव तेस्रो कार्यकाल मुख्यमन्त्री हुने ठानिएको भए पनि नतिजा फरक देखिएको छ । एक्जिट पोलको नतिजाविपरीत कंग्रेस पहिलो पार्टी बनेको छ । ", "करिब १६ करोड मतदाता रहेका यी राज्यमा देखिएको भाजपा लहरले मोदी तेस्रो कार्यकाल सत्तामा रहिरहने लगभग निश्चित देखिएको छ । ‘यी राज्यको नतिजाले लोकसभा चुनावको बाटो तय गर्ने निश्चित छ,’ लोकनीति सीएसडीएसका सहनिर्देशक प्राध्यापक सञ्जय कुमार भन्छन् । उनका अनुसार चुनावी नतिजाले भाजपाको मनोबल थप उच्च बनेको छ । पछिल्लो चुनावी नतिजाले भारतमा मोदीको लोकप्रियता अझै कायमै रहेको सन्देश देशभर पुगेको भारतीय सञ्चार माध्यमहरूले जनाएका छन् । त्यसैगरी, पछिल्लो चुनावी नतिजाले अर्को सन्देश पनि दिएको छ । त्यो हो, कम्तीमा एक कार्यकालका भाजपाका लागि कंग्रेस गठबन्धन र मोदीका लागि राहुल गान्धीको चुनौतीले खासै काम गर्नेवाला छैन । ", "चुनावी नतिजासँगै हौसिएका भारतीय प्रधानमन्त्री मोदीले विपक्षी कंग्रेससहितको गठबन्धनलाई ‘घमण्डीय गठबन्धन’ को संज्ञा दिएका छन् । उनले भनेका छन्, ‘चुनावी नतिजाले केही परिवारका सदस्यहरू सँगसँगै स्टेजमा आएको भरमा राष्ट्र र जनताको विश्वास जित्न सम्भव छैन भन्ने पाठ सिकाएको छ ।’ मध्य प्रदेशमा त झन् भाजपाको विकल्प नै नभएको उनको दाबी छ ।", "पहिलो र दोस्रो कार्यकालको तुलनामा यस पटक विपक्षीबाट निकै चुनौतीको सामना गरिरहेका मोदीको अन्तिम प्रयास भने उत्तर प्रदेशमै रहने निश्चित छ । लोकसभामा सबैभन्दा धेरै सदस्य रहेको राज्यको चुनावी नतिजा आफ्नो पक्षमा पार्न नसके तेस्रो कार्यकालको सपना पूरा हुने सम्भावना छैन । त्यसैले मोदी आफ्ना राजनीतिक सारथि तथा राज्यका मुख्यमन्त्री योगी आदित्यनाथको भरमा देखिन्छन् । ", "पछिल्लो समय जनतामा योगीको लोकप्रियता खस्कँदै गएसँगै उत्तर प्रदेशमा भाजपा (भारतीय जनता पार्टी) ले आफ्नो मत जोगाउन केही चुनौतीपूर्ण भने देखिएको छ । यद्यपि, भारतमा मोदीपछिको लोकप्रिय नेता भने योगी नै छन् । उनले हालै मात्र राज्यमा ‘हलाल प्रमाणित’ खाद्य पदार्थको उत्पादन, भण्डारण, वितरण र बिक्री गर्नसमेत बन्देज लगाइदिएका छन् । उनको उक्त कदम हिन्दु मतलाई एकबद्ध राख्ने प्रयासका रूपमा हेरिएको छ । ", "त्यसका साथै, भाजपाले आवश्यकताअनुसार कंग्रेसविरुद्ध धार्मिक कार्डसमेत प्रयोग गर्दै आएको छ । उसले लामो समयदेखि कंग्रेसलाई ‘हिन्दुविरोधी’ पार्टीका रूपमा चित्रित गर्दै आइरहेको छ । सोनिया गान्धीले पार्टीको नेतृत्व लिएपछि त यसमा भाजपा केही सफल भएको स्वीडेनस्थित उप्सला विश्वविद्यालयका प्राध्यापक अशोक स्वाइन बताउँछन् । यद्यपि, यो धारणा परिवर्तन गर्न राहुल केही हदसम्म सफल भएका उनको बुझाइ छ । ‘सोनियालाई जस्तै राहुललाई हिन्दु विरोधीका रूपमा चित्रित गर्न भाजपालाई त्यति सहज छैन,’ उनले भने । ", "‘मुड अफ द नेसन’ सर्वेक्षणले भने उत्तर प्रदेशमा भाजपाले २०१४ को नतिजा दोहोर्‍याउने देखाएको छ । २०१४ मा भाजपा ४९ प्रतिशत मतसहित उत्तर प्रदेशका ८० मध्ये ७२ सिटमा विजयी भएको थियो । २०१९ को लोकसभामा भने भाजपाले ६२ सिट ल्याएको थियो ।", "गत जुलाईमा दिल्लीस्थित प्रगति मैदानमा आईईसीसी कम्प्लेक्सको उद्घाटनका क्रममा त मोदीले ‘ग्यारेन्टी’ शब्दको प्रयोग गर्दै विपक्षीमाथि निकै हाबी भए । त्यसक्रममा मोदीले आफ्नो नेतृत्वको सरकारले पाँच वर्षको अवधिमा १३ करोड ५० लाख मानिसलाई गरिबीबाट माथि उठाएको दाबी गरे । ‘अन्तर्राष्ट्रिय संस्थाहरूले समेत भनेका छन्, भारतमा गरिबी अन्त्य हुने अवस्थामा छ,’ मोदीको भनाइ छ, ‘९ वर्षको अवधिमा हामीले लिएका निर्णय र हाम्रा नीतिले देशलाई सही दिशातर्फ अघि बढाइरहेको यसले प्रमाणित गर्छ ।’", "सन् २०१४ मा मोदीले प्रधानमन्त्रीको पद सम्हाल्दा १० औं स्थानमा रहेको भारतको अर्थतन्त्र हाल पाँचौं स्थानमा छ । हाल अमेरिका, चीन, जर्मनी र जापान भारतभन्दा ठूला अर्थतन्त्र भएका मुलुक हुन् । मोदीको नेतृत्वमा भारतले गत सेप्टेम्बरमा ‘जी–२०’ सम्मेलनको आयोजना गरेको थियो । विश्वको दुई तिहाइ जनसंख्या र ८५ प्रतिशत कुल गार्हस्थ्य उत्पादन समेट्ने ‘जी–२०’ देशले विश्वभर हुने व्यापारको ७५ प्रतिशत हिस्सा ओगट्छन् । उक्त सम्मेलनसँगै भारतमा ‘सम्मेलन पर्यटन’ को विकास सुरु भएको र आगामी दिनमा अझै तीव्र हुने मोदीको दाबी छ । ", "तर भारतको पछिल्लो आर्थिक अवस्था भने मोदीको दाबीभन्दा भिन्न रहेको तथ्यांकहरूले देखाएका छन् । बढ्दो बेरोजगारी र मुद्रास्फीतिका कारण पछिल्लो समय अधिकांश भारतीय मोदी नेतृत्वको सरकारसँग असन्तुष्ट देखिएका छन् । बेरोजगारीको समस्यासँगै नरेन्द्र मोदी नेतृत्वको सरकारले भ्रष्टाचार अन्त्य गर्न नसकेको मुद्दा राहुल गान्धीसहितका कंग्रेस नेताहरूले पछिल्लो समय निकै चर्कोसँग उठाउँदै आएका छन् । भारतमा गत जुलाईमा मुद्रास्फीति ७.४४ प्रतिशत पुगेको थियो । जसका कारण खाद्यान्नको मूल्य साढे तीन वर्षयताकै उच्च बिन्दुमा पुगेको जनाइएको छ । ", "भारतमा हाल बेरोजगारी दर करिब ८ प्रतिशत हाराहारीमा रहेको रोयटर्सले जनाएको छ । भारतमा आगामी १० वर्षमा कम्तीमा ७ करोड रोजगारी सिर्जना गर्नुपर्ने अर्थशास्त्रीहरू बताउँछन् । तर उक्त अवधिमा करिब २ करोड ४० लाख मात्रै नयाँ जागिर सिर्जना हुने तथ्यांकहरूले देखाएका छन् । प्रधानमन्त्री मोदी भने तेस्रो कार्यकालमै पर्यटन क्षेत्रले मात्रै त्यसको दोब्बर अर्थात् १३ देखि १४ करोड रोजगारी सिर्जना गर्ने दाबी गर्छन् । ‘जब मैले यस्तो ग्यारेन्टी दिन्छु, मैले पूर्ण जिम्मेवारीसहित काम गर्छु,’ मोदी भन्छन् ।", "सन् २०१९ को आमनिर्वाचनदेखि नै कंग्रेसलाई सत्तामा फर्काउन क्रियाशील राहुल गान्धीको मुख्य उद्देश्य नै मोदीलाई तेस्रो कार्यकाल प्रधानमन्त्री हुनबाट रोक्नु हो । त्यसका लागि आगामी लोकसभा चुनावमा भाजपालाई कडा चुनौती दिन क्षेत्रीय पार्टीसहितको ‘इन्डियन नेसनल डेमोक्रेटिक इन्क्लुसिभ अलायन्स (इन्डिया) गठबन्धन बनाएका छन् ।", "‘इन्डिया’ गठबन्धनमा हालसम्म डीएमके, एआईटीसी, जनता दल (युनाइटेड), शिव सेना, एनसीपी, एसपीलगायतका २८ वटा पार्टीहरू समावेश भइसकेका छन् । खासगरी भाजपा कमजोर रहेका दक्षिण र पूर्वी भारतका क्षेत्रीय पार्टीहरू ‘इन्डिया’ गठबन्धनमा आबद्ध भएका छन् ।", "त्यसका साथै राहुलको अगुवाइमा गरिएको ‘भारत जोडो यात्रा’ का कारण पनि कंग्रेसको जनमत र राहुलको छवि केही सुधारिएको बताइन्छ । भारतलाई एकजुट राख्ने उद्देश्यसहित कंग्रेस नेता तथा कार्यकर्ताले ४ हजार ८० किलोमिटर पदयात्रा गरेका थिए । १ सय ३६ दिन लामो यात्रा तमिलनाडुको कन्याकुमारीबाट सुरु भई जम्मुकश्मीर पुगेर सकिएको थियो ।", "इन्डिया टुडे म्यागेजिनले गरेको सर्वेक्षणले राहुलको लोकप्रियता पछिल्लो समय बढ्दै गएको र गठबन्धन ‘इन्डिया’ ले निकै राम्रो नतिजा ल्याउने देखाएको छ । तर पनि त्यो सरकार गठनका लागि पर्याप्त नहुने देखिएको ‘मुड अफ द नेसन’ सर्वेक्षणले देखाएको हो । सर्वेक्षणले तल्लो सदनका ५ सय ४२ सिटमध्ये भाजपाले कम्तीमा २ सय ८७ सिट जित्ने देखाएको छ । ", "कंग्रेस गठबन्धले भाजपाको भन्दा ३६ सिट कम ल्याउने देखिएको छ । जसको अर्थ प्रस्टै छ, अझै कम्तीमा एक कार्यकाल मोदी नै भारतको प्रधानमन्त्री हुनेछन् । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/rahul-and-team-04122023044446-1000x0.jpg&w=1000&h=0", "author": "बुद्धिसागर मरासिनी", "author_link": "https://ekantipur.com/author/author-BuddhisagarMarashini-5s4Fx", "published_date": "मंसिर १८, २०८०"},
{"link": "https://ekantipur.com/feature/2023/12/11/conserving-wildlife-with-guns-58-49.html", "title": "बन्दुक बिसाएर वन्यजन्तु संरक्षणमा", "summary": "सुर्खेत — बर्दिया निकुञ्जसित जोडिएको सुर्खेतको बराहताल गाउँपालिका–३, राजकाँडाका रणबहादुर बुढाको दैनिकी फेरिएको १२ वर्ष बितिसक्यो । कुनै बेला भरुवा बन्दुक बोकेर निकुञ्ज छिर्थे । बँदेल, रतुवा र जरायोको सिकार गर्थे र सुकुटी बनाएर बेच्थे । उनको आम्दानीको मुख्य बाटो नै यही थियो । तर, हिजोआज यिनै रणबहादुर वन्यजन्तु संरक्षणमा मात्रै जुटेका छैनन्, आम्दानीको फरक बाटो समातेर व्यस्त दैनिकी बिताइरहेका छन् । ", "paragraphs": ["हिजोआज रण र उनकी पत्नी धनसरालाई खेतीपाती र बस्तुभाउ स्याहार्न भ्याइनभ्याइ छ । खोरका २८ बाख्रा, भर्खरै ब्याएको एउटा भैंसी र एक हल गोरुको रेखदेखले मात्रै उनको काम सकिँदैन । निकुञ्जसँग जोडिएको पाखोबारीमा लगाइएको गहुँ र चनादेखि अदुवा, टिमुर, आँप र कागतीको स्याहारमा उनको समय बित्छ । यसका अलावा उनले घरछेउमा दुई कोठाको होमस्टे पनि चलाएका छन् । ", "२०५६ मा जन्मेका उनका जेठा छोरा डम्बर कैलालीको लम्कीमा बसेर पढ्दै छन् । छोराको जन्म साल उनलाई बारम्बार याद किन आउँछ भने त्यही सालबाट उनले वन्यजन्तु सिकार थालेका थिए । त्यसो गर्नु त्यतिबेलाको उनको बाध्यता थियो । परम्परागत खेतीपातीले खानै पुग्थेन । ‘कि भारत गएर मजदुरी गर्नुपर्थ्यो,’ रणबहादुरले भने, ‘हैन भने सिकार गरेर जनावरको सुकुटी बनाएर बेचेर गुजारा गर्थ्यौं ।’ उनले आफ्ना बुबाको भरुवा बन्दुक चलाउन सिकेका थिए । त्यही लिएर सिकार खेल्न निस्कन्थे । ‘मेरो मात्रै होइन, यहाँका अधिकांशको काम सिकार गर्ने थियो,’ उनले भने, ‘जंगलमा जनावर मार्ने, सुकुटी तयार गरेर ल्याउने र दलाललाई बेच्ने गरिन्थ्यो ।’ यसरी उनले ६/७ वर्ष सिकारमा बिताए । ", "बर्दिया निकुञ्ज मुख्यालयबाट टाढा र सुरक्षा पोस्ट नभएकाले रोकटोक गर्ने कोही हुन्थेन । मुलुकमा सशस्त्र द्वन्द्वका बेला चुरे क्षेत्रमा चोरी सिकारले मौलाउने अवसर पाएको थियो । चुरे क्षेत्रका बस्ती बर्दिया र सुर्खेतको पानीढलोमा रहेका छन् । दक्षिणपट्टि निकुञ्ज रहेको छ । उत्तरतर्फ बस्ती छन् । चुरेको चुली नै बस्ती र जंगल छुट्याउने सिमाना हो । ", "वन्यजन्तु हानि नियन्त्रण गर्न र उत्तरी क्षेत्रका बासिन्दालाई संरक्षणमा क्रियाशील गराउन २०६७ पुस १ मा निकुञ्ज प्रभावित सुर्खेतका बस्ती समेटेर मध्यवर्ती क्षेत्र घोषणा गरियो । त्यसपछि यहाँका युवालाई समूहमार्फत संरक्षण शिक्षा प्रदान गर्न थालियो । उत्तरी क्षेत्रमा मध्यवर्ती सामुदायिक वन गठन गरेर चारवटा उपभोक्ता समिति बनाइयो । गाउँमा संरक्षण क्रियाकलाप सुरु भएपछि रणबहादुर चोरी सिकारमा संलग्नको आरोपमा पक्राउ परे । उनलाई निकुञ्ज मुख्यालय ठाकुरद्वारा लगियो । त्यसबेला उनकी बहिनी चन्द्रा तरङ्गा–सिद्धचुली मध्यवर्ती उपभोक्ता समितिकी कोषाध्यक्ष थिइन् । ‘ममाथि आरोप मात्र थियो, प्रमाणसहित पक्राउ परेको थिइनँ,’ रणबहादुरले भने, ‘त्यसैले समितिले जिम्मेवारी लिएपछि १० हजार धरौटी बुझाएर छुटें ।’ ", "यो घटनापछि सिकार गरेको पाइएमा समितिले जिम्मेवारी नलिने भयो । आफ्नै बहिनी चन्द्रा संरक्षणमा लागेका बेला आफू पक्राउ परेको र समितिले यस्ता घटना दोहोरिए जिम्मेवारी नलिने भएपछि रणबहादुरले आफूलाई परिवर्तन गर्ने सोच बनाए । त्यसपछि उनले बन्दुक बहिनीलाई बुझाएर संरक्षणमा सक्रिय हुने प्रतिबद्धता जनाए । बन्दुक बुझाएकै दिनबाट आफ्नै खुट्टामा उभिएर देखाउने कसम खाएको उनले बताए । बन्दुक बुझाएपछि सिकारमा आश्रित अन्य स्थानीय बासिन्दा रणबहादुरसित रिसाए । त्यस्ता व्यक्तिले रणबहादुरलाई ‘मार्छु’ समेत भने । वन्यजन्तु संरक्षण गर्दा मिल्ने लाभ र मारेपछि हुने कानुनी कारबाहीबारे बुझाएपछि स्थानीय हतियार बुझाउन तयार भएको उनले बताए । ", "बन्दुक बुझाएपछि आसपासका गाउँबाट समेत सिकार छाडेर संरक्षणमा सक्रिय हुने बढ्दै गए । रणबहादुरका अनुसार गाइनेकाँडा, राजकाँडा, बुङगाड, सिद्धगैरा र गुराँसेबाट ११ थान बन्दुक स्वस्फूर्त बुझाइएको थियो । अहिले यहाँ कोही पनि सिकारमा संलग्न नरहेको रणबहादुरले बताए । ‘परिवार नै संरक्षणमा सक्रिय छन्,’ उनले भने, ‘गाउँले नै चोरी सिकार रोक्न लागेका छन् ।’ ", "बराहताल–३, लेकगाउँका गंगाराम सुनार गुजाराका लागि भारतका विभिन्न स्थानमा पुगेर मजदुरी गर्छन् । यसपटक दसैं मनाउन गाउँ फर्किएका उनी मंसिर तेस्रो साता भारतको गढवाल मजदुरी गर्न जाने तयारीमा छन् । ", "आफ्ना बाउ–बाजेले समेत गाउँमा सिकार गर्ने उनले सुनाए । पहिले वन्यजन्तु जोगाउनुपर्छ भन्ने माहोल थिएन । गाउँलेलाई संरक्षण गरेबापत लाभ मिल्छ भन्ने जानकारी थिएन । यहाँका बस्तीलाई निकुञ्जको मध्यवर्ती क्षेत्र घोषणा गर्ने बेला आएका निकुञ्ज कर्मचारीले विकास निर्माण हुने, गाउँमा सडक बन्ने र खानेपानी उपलब्ध हुने आश्वासन दिएको सुनारले बताए । संरक्षणमा सघाएबापत गाउँ विकास हुने र आय आर्जनका कार्यक्रम सञ्चालन हुने आश्वासन पाएपछि लेकगाउँ, नर्सिङकाँडा, हर्रेकाँडा, केलाडीलगायत बस्तीबाट ६८ थान भरुवा बन्दुक बुझाएको उनले बताए । हतियार बुझाउनुभन्दा पहिले गाउँमा चाडबाड आयो कि जंगलमा सिकार खेल्न जाने चलन थियो । ‘चाडबाडमा जंगल गएर घोरल, मृग हानौं भन्ने हुन्थ्यो,’ उनले भने, ‘वन्यजन्तु मारे कानुन लाग्छ भन्ने जानकारी थिएन ।’ मध्यवर्ती क्षेत्र घोषणासँगै कानुनी प्रावधानबारे बुझेपछि हतियार बुझाएको उनले बताए । ", " ", "बराहताल–१, तेलपानी गाउँ निकुञ्जको ढिकमा छ । यहाँका बासिन्दा खेतीपातीमा निर्भर छन् तर पनि उब्जनीले बाह्रैमास धान्दैन । त्यसैले ८० हाराहारी घर रहेको बस्तीका अधिकांश बासिन्दा मजदुरीका लागि भारतका विभिन्न सहर आउजाउ गर्छन् । ‘अन्नबाली आधा भित्र्याउँछौं,’ स्थानीय दलबहादुर वलीले भने, ‘आधा वन्यजन्तुले खान्छन् ।’ निकुञ्जले वन्यजन्तुले बाली नोक्सान पुर्‍याएबापत राहत दिन्छ । तर, यहाँका बासिन्दाका लागि राहत लिन सहज छैन । राहतका लागि सिफारिस बनाउन वडा कार्यालय पुग्न एक दिन लाग्छ । कृषि र भेटनरी कार्यालय त्यति नै दूरीमा छन् । निकुञ्जको मुख्य कार्यालय आउजाउ गर्न बास बस्नुपर्छ । ‘चार हजार राहत लिन आठ हजार रुपैयाँ खर्च हुन्छ,’ उनले भने, ‘प्रक्रियामै धेरै खर्च हुने भएपछि राहत लिन कोही जाँदैनन् ।’ ", "तेलपानीबाट सुर्खेत सदरमुकाम वीरेन्द्रनगर २० किलोमिटर दूरीमा छ । दक्षिणमा बर्दियाको भुरीगाउँ बजार नजिक रहेको छ । यहाँको हरिहरपुर मध्यवर्ती उपभोक्ता समितिअन्तर्गत चोरी सिकार नियन्त्रण युवा परिचालन उपसमिति अध्यक्ष डम्बरबहादुर बडुवालले मध्यवर्ती क्षेत्र घोषणापूर्व चोरी सिकारका घटना धेरै हुने गरेको बताए । मध्यवर्ती क्षेत्र घोषणापछि स्थानीय युवा संरक्षणमा क्रियाशील भएकाले चोरी सिकार नियन्त्रण सम्भव भएको उनले बताए । उपसमितिमा ५१ जना युवा आबद्ध छन् ।", "‘हामीले चोरी सिकार गर्दा दुःख पाइन्छ, जेल जानुपर्छ भनेर कानुनी व्यवस्थासम्बन्धी बुझाउने गरेका छौं,’ उनले भने, ‘टोल–टोलमा संरक्षणसम्बन्धी जनचेतनाका कार्यक्रम सञ्चालन गरिरहेका छौं ।’ उनका अनुसार साविक हरिहरपुर गाविसबाट ७८ थान हतियार बुझाएका थिए । शिक्षा अभावले गर्दा स्थानीयलाई सम्झाउन चुनौती रहेको उनले बताए । यहाँ संरक्षणमा क्रियाशील व्यक्तिले दुःख दिएको र सिकार गर्न बाधा पुर्‍याइरहेको भ्रम स्थानीयमा रहेकाले त्यो हटाउन चुनौती रहेको उनले बताए । मध्यवर्ती क्षेत्र स्थापनापछि निकुञ्जको आम्दानी बाँडफाँट भएर उपभोक्ता समितिमा आउने र उक्त आम्दानी बाँडफाँटको आधार जनसंख्या बनाइएकाले थोरै रकम आउने गरेको बडुवालले बताए । ‘यहाँका लागि राजस्व बाँडफाँटको आधार भूगोल बनाउनुपर्छ,’ उनले भने, ‘तराईमा जस्तो यहाँ धेरै जनसंख्या छैन ।’ ", "तरङ्गा–सिद्धचुली उपभोक्ता समिति अध्यक्ष चन्द्रा बुढाले उत्तरी क्षेत्रमा मध्यवर्ती क्षेत्र स्थापना हुनुभन्दा अगाडि अधिकांशले सिकार खेल्ने गरेको बताइन् । आफ्ना दाइ रणबहादुर समेत सिकारमा संलग्न भएकाले घरभित्रबाटै बन्दुक बुझाएर संरक्षण अभियान अगाडि बढाइएको उनले बताइन् । मध्यवर्ती क्षेत्र घोषणा भएपछि आर्थिक वर्ष २०६७/६८ र २०६८/७९ मा स्थानीयलाई संरक्षणको महत्त्व बुझाएर बन्दुक संकलन गरिएको बताइन् । २०६४ सालमा संरक्षणसम्बन्धी तालिममा सहभागी भएपछि आफू अभियानमा संलग्न भएको उनले बताइन् । बन्दुक बुझाएर स्थानीय संरक्षणमा क्रियाशील भए पनि निकुञ्जले यहाँका बासिन्दाको जीवनस्तर उकास्न ध्यान नदिएको उनले बताइन् । उनले भनिन्, ‘सुरुमा निकुञ्जले विभिन्न परियोजना ल्याउने भनेको थियो, अहिले त्यस्ता कार्यक्रम सञ्चालन नहुँदा स्थानीयमा आक्रोश र निराशा छ ।’ ", "बर्दिया राष्ट्रिय निकुञ्जका पूर्वप्रमुख संरक्षण अधिकृत रमेशकुमार थापाले निकुञ्जको आम्दानीबाट चुरेका बस्तीमा केही प्रतिशत शिक्षा, स्वास्थ्य र खानेपानीमा खर्च गर्न सकिने साथै निकुञ्जले सञ्चालन गर्ने परियोजनाबाट स्थानीयको जीविकोपार्जनमा सहयोग पुग्ने उद्देश्यले मध्यवर्ती क्षेत्रमा समावेश गरिएको बताए । यहाँका बासिन्दाको चोरी सिकार पेसा नभए पनि उनीहरूले हतियार राख्ने र बाहिरबाट आएका व्यक्तिले दुरुपयोग गरेको पाइएपछि कानुन सम्झाएर अवैध हतियार परित्याग गर्न लगाइएको उनले बताए । ‘संरक्षणका दृष्टिकोणले त्यस्ता हतियार चुनौती थिए,’ उनले भने, ‘बाहिरी मान्छे आएर सिकारमा प्रयोग गर्थे ।’", "कानुनी रूपमा प्रक्रिया मिलाएर हतियार बुझाएपछि स्थानीयलाई १० वाटको सोलार प्यानल र ५ हजार नगद उपलब्ध गराइएको उनले बताए । स्थानीयको आयआर्जनमा सघाउन चारवटा उपभोक्ता समितिअन्तर्गत समूह बनाएर २/२ लाख रुपैयाँ दरले बीउ पुँजी उपलब्ध गराएर बचत सुरुवात गरिएको उनले बताए । उनले तराई भू–परिधि कार्यक्रम (ताल) र प्रकृति संरक्षण कोषले आयआर्जनका कार्यक्रम सञ्चालन गरेको बताउँदै पर्यटन प्रवर्द्धन गरेर चुरेका बासिन्दाको जीविकोपार्जनमा सघाउनुपर्ने तर्क सुनाए । ", "बर्दिया निकुञ्जका प्रमुख संरक्षण अधिकृत अशोक रामले उत्तरी क्षेत्र भौगोलिक रूपमा विकट रहेकाले त्यहाँका बासिन्दाको जीवन कष्टकर रहेको बताए । तर, स्थानीयले अभाव सहेर पनि संरक्षणमा योगदान पुर्‍याइरहेको उनले बताए । ‘सहजै हतियार बुझाएकाले छिटफुटबाहेक चोरी सिकारका घटना भएका छैनन्,’ उनले भने, ‘संरक्षणमा योगदान पुर्‍याउने जनताको जीवनस्तर उकास्ने निकुञ्जको पनि दायित्व हो ।’ उनका अनुसार स्थानीयले उत्तरी क्षेत्रबाट २ सय ४२ थान बन्दुक बुझाएका थिए । ‘बजेट अभाव भएकाले कतिपय आयआर्जनका कार्यक्रम सञ्चालन गर्न सकेका छैनौं,’ उनले भने, ‘मध्यवर्ती अन्तर्गतका १९ उपभोक्ता समितिलाई १० लाखका दरले १ करोड ९० लाख रुपैयाँ बाँडफाँट गरेका छौं ।’"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/chure-home-staymanoj-photo2-11122023040754-1000x0.jpg&w=1000&h=0", "author": "दीपेन्द्र बडुवाल", "author_link": "https://ekantipur.com/author/author-9028", "published_date": "मंसिर २५, २०८०"},
{"link": "https://ekantipur.com/feature/2023/12/13/detention-companion-book-56-43.html", "title": "हिरासतमा मन भुलाउने सहारा पुस्तक", "summary": "महोत्तरी — हिरासत कक्षको बलेँसीमा हातमा किताब लिएर लस्करै कुर्सीमा पढ्न बसेका युवाहरूलाई हेर्दा लाग्छ, सुरक्षा घेराभित्र कुनै प्रतियोगिता चलिरहेको छ । तर, कुरा थुनामा रहेका मानिसको आचरणमा सकारात्मक परिवर्तन ल्याउन प्रहरीले स्थापना गरेको पुस्तकालयबाट लाभ लिइरहेका युवाहरूको हो । ", "paragraphs": ["‘रातमा नपर्ने निन्द्रा र परिवारको यादले बेचैन मनलाई किताबले भुलाएको छ,’ एक युवकले भने,‘पढ्दापढ्दै कहिले आँसु खस्छ त,कहिले खुसीमा हराउँछ मन ।’ मोदनाथ प्रश्रितको ‘मानव’ उपन्यासमा घोत्लिएका उनले दुई हप्तामा ६ वटा पुस्तक पढिसकेका छन् । धादिङ घर भएका २३ वर्षका उनी लागुऔषध मुद्दामा ८४ दिनदेखि महोत्तरी प्रहरीको हिरासतमा छन् । ", "‘हिरासतमा पुस्तकालय स्थापना गर्दासम्म मलाई पुस्तक पढ्ने रुचि नै थिएन,’ उनी भन्छन्, ‘पढ्न थालेपछि किताबमै डुबेर पढ्न थालेँ,पढ्दापढ्दै धेरै पटक रोएको छु,रुदाँरुदै हाँसेको छु ।’ ‘सपनाको उडान’,‘जीवन जिउने काइदा’,‘संघर्ष’,‘जीवन काँडा कि फूल’ लगायतका पुस्तक उनले केही दिनमै पढिसकेको बताए । ", "‘निन्द्रा नलागेपछि किताब पढ्न थाल्छु अनि परिवारको याद कम हुँदै जान्छ,’ उनले भने,‘‘किताबको पानामा गम्भीर भएर म आफैंलाई हेरिरहेको छु’ । पुस्तकालयको स्थापना पछि आफूहरूको दिन थोरै भए पनि उपपब्धिमूलक बितिरहेको छ जस्तो लाग्न थालेको उनी बताउँछन् । ‘दिन काट्न निकै गाह्रो भएको समय हिरासतमा पुस्तकालय खुल्दा राम्रै काम हो जस्तो मात्रै लागेको थियो,’ उनले भने, ‘यो त निकै राम्रो रहेछ हाम्रा लागि’ । ", "साथीहरूको संगतले दुर्व्यसनीमा फसेको बताउने महोत्तरी गौशालाका २२ वर्षीय युवक अब जीवनमा फेरि त्यस्तै गल्ती नगर्ने प्रण गरिरहेका छन् । बीपी कोइरालाको ‘जेल डायरी’ पछि उनी अहिले सुविन भट्टराईको उपन्यास ‘समर लभ’ पढिरहेका छन् । स–साना गल्तीको महसुस हुने र आफैंलाई बदल्ने बाटो पनि किताबले दिने रहेछ भन्ने उनले बुझिसकेका छन् । लागुऔषध मुद्दामा ६४ दिनदेखि थुनामा बसेका उनी पुस्तकले दिन कटाउन निकै सजिलो बनाएको बताउँछन् । ", "७ कक्षाबाटै परिवारको कमजोर आर्थिक स्थितिका कारण पढाइ छाडेका मकवानपुरका २२ वर्षका अर्का एक युवकले आफ्नो पढ्ने अधुरो सपना हिरासतमा पूरा भइरहेको बताए । पुस्तकालय स्थापनाको २० दिनमा उनले ‘मानव बौद्धिकता’,‘मान्छेको रङ’ लगायतका ३ वटा पुस्तक पढिसकेका छन् । आफ्ना नित्यकर्म सकेपछि विद्यार्थीजस्तो किताब लिएर पढ्न बस्दा आफूले सानामा पढ्न नपाएको झल्को मेटिने गरेको उनले सुनाए । ‘किताबले धेरै कुरा सिकाउने पनि रहेछ,’ उनले भने, ‘के गल्ती ? के सही ? त्यो पनि म महसुस गरिरहेको छु ।’", "तर पुस्तकालयको लाभ लिन नसकेको भन्दै केही व्यक्ति दुःखी पनि देखिन्छन् । सानोमा पढ्न नपाएका कारण अहिले पुस्तकालय ‘कागलाई बेल’जस्तै भएको मटिहानी महोत्तरीका २२ वर्षका युवक बताउँछन् । ‘पढ्न जानेको भए म पनि टीभी हेर्ने थिइनँ,’ उनी भन्छन्, ‘पढेर नयाँ नयाँ कुरा सिक्ने थिएँ ।’ ", "हिरासतमा रहेका साथीहरू पुस्तकमा घोत्लिएको देख्दा थकथकी लागेको महोत्तरीका २४ वर्षीय युवक बताउँछन् । ‘सबैले पढेको देख्दा पढन मन त लाग्छ नि,’ उनले भने,‘सामान्य लेखपढले के पढ्नु आफ्नो नाम लेख्न मात्रै जानेको छु ।’ तर पनि उनी पुस्तक पढिसकेका साथीहरूबाट किस्सा सुनेर रमाउँछन् । उनी केही उपन्यासका केही रमाइला घतलाग्दा प्रसंग सम्झिइरहेका पनि छन् । ", "मंसिरको ५ गते मधेश प्रदेश प्रहरी कार्यालय जनकपुरका प्रमुख प्रहरी नायब महानिरीक्षक जनक भट्टराईले पुस्तकालयको उद्घाटन गरेपछि महोत्तरी जिल्लास्थित प्रहरी कार्यालयको हिरासतमा पुस्तकालय सञ्चालनमा आएको हो । हिरासतको पुस्तकालयमा ३ सय ९७ पुस्तक राखिएको छ । त्यसो त कार्यालयको पुस्तकालयमा रहेका १ सयभन्दा बढी पुस्तक पनि हिरासतमा रहेका व्यक्तिले पढन सक्छन् । जिल्ला प्रहरी कार्यालयको पुस्तकालयमा ५ सयभन्दा बढी पुस्तक रहेको जिल्ला प्रहरी कार्यालय महोत्तरीका एसपी प्रकाश मल्लले बताए । ", "नेपाली साहित्यका सबै विधा र पौराणिक तथा सांस्कृतिम पुस्तक पुस्तकालयमा राखिएको छ । हिरासतको बन्द कोठामा सीमित नगरप् एकान्तमा बसेर पढ्छु भन्नेलाई कक्षभित्रको सुरक्षा घेराभित्रको जुनसुकै स्थानमा बसेर पढ्न सक्ने वातावरण प्रहरीले मिलाइदिने मल्लले बताए । पुस्तकालयको स्थापनापछि हिरासतमा बसेका धेरैले पढ्ने बानप् बसाल्न थालेका उनको भनाइ छ । ‘हामी भएकामध्ये पनि राम्रा किताब पढ्न सुझाव दिएका हुन्छौँ,’ उनले भने, ‘तर जबर्जस्ती छैन जसले जे मन लाग्छ त्यही पढ्नुहुन्छ’ । ", "थुनुवाहरूको आचरण,व्यवहार र सोचमा पुस्तकले सकारात्मक परिवर्तन ल्याउँछ भन्ने विश्वाससहित प्रहरीले स्थापना गरेको पुस्तकालयले निकै राम्रो प्रभाव परिरहेको एसपी मल्लले बताए । ‘पुस्तक पढ्नेहरूले कानुनी किताब थपिदिनुस् भन्ने अनुरोध गर्नुभएको छ,’ उनले भने, ‘अक्षर नचिन्ने समस्या भएका अन्यले भने पढेकासँग सोधेर पनि ज्ञान लिइरहनु भएको छ’ । थुनुवाहरूको मागबमोजिम कानुनीलगायतका अझै केही पुस्तक जिल्ला प्रहरीले हिरासतमा थप्ने मल्लले बताए ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/mahottari-pustakalaya-1-13122023082450-1000x0.jpg&w=1000&h=0", "author": "सुनिता बराल", "author_link": "https://ekantipur.com/author/author-15152", "published_date": "मंसिर २७, २०८०"},
{"link": "https://ekantipur.com/feature/2023/12/12/gales-mother-worries-about-her-son-who-is-being-held-by-the-ukrainian-army-20-49.html", "title": "युक्रेनी सेनाको कब्जामा रहेका छोराको चिन्तामा गलेकी आमा", "summary": "दाङ — विद्यार्थी भिसामा रुस पुगेका छोरा युक्रेनी सेनाको कब्जामा परेको खबर सुनेपछि उनले आइतबारदेखि आफूलाई सम्हाल्न सकेकी छैनन् । तुलसीपुर उपमहानगरपालिका–१९ बिजौरीकी तिलकुमारी पुनका एक्ला छोरा कमल भनिने प्रतीक गत असार ७ मा १० लाख रुपैयाँ खर्चेर रुस पुगेका थिए । पछि उनी रुसी सेनामा भर्ती भएर युक्रेन विरुद्धको लडाइँमा होमिएका थिए ।", "paragraphs": ["परिवारका अनुसार घर बनाउँदा, बुबाको उपचार गर्दा र विदेश यात्राको ३० लाखभन्दा बढी ऋणको भारी प्रतीकलाई सेनामा भर्ती हुने पृष्ठभूमि बन्यो । दुई महिनासम्म पढ्दै काम गर्दै गरेका उनले मासिक ५० हजार कमाइबाट ऋण तिर्न सम्भव देखेनन् । असोजतिर पढाइ छाडेर रुसी सेनामा भर्ती भए । ‘सेनामा भर्ती भए एक वर्षको २० लाख रुपैयाँ पाइने रैछ, त्यति भए ऋण घटाउन सजिलो होला भन्थ्यो,’ जेठी दिदी समीक्षाले भनिन्, ‘अरु नेपालीहरू पनि भर्ती भैरहेका छन्, म पनि हुनु पर्‍यो भनेर फोन गरेको थियो । त्यसपछि बीचमा कुरा भएन, एकैचोटि असोज १६ गते फोन गरेर म त भर्ती भइसकें भन्यो ।’", "पछिल्लो पटक मंसिर १६ गते बिहान १० बजेतिर प्रतीककी कान्छी बहिनी विपनासँग फोनमा कुरा भएको थियो । ‘घरमा के कस्तो छ, सबैलाई सञ्चै छ भनेर सोध्नुभएको थियो,’ विपनाले भनिन्, ‘हामी विभिन्न ठाउँमा जानुपर्छ । अब फेरि अर्को नयाँ ठाउँमा जाँदैछौं, अनलाइन अलि कम नै हुन्छ होला भन्नुभएको थियो ।’", "उक्त दिन राति १२ बजेतिर अब लामो समय अनलाइन आउन पाउँदैन भनेर विपनाको मोबाइलमा मेसेज आयो । त्यसपछि सम्पर्क हुन पाएन । आइतबार मात्रै मलेशियामा रहेका रोल्पाका एक आफन्तले विपनालाई तिम्रो दाइजस्तो देखिने व्यक्ति युक्रेनी सेनाको कब्जामा रहेको भिडियो आएको छ भनेर पठाए । युक्रेनी सेनाको कब्जामा परेका आफ्नै दाइ भएको थाहा भएपछि विपनाले आमा तिलकुमारीलाई सबै कुरा बताइन् । उक्त खबर पाएदेखि तिलकुमारीको होस उडेको छ । तारन्तार आफन्तहरूको फोन आइरहन्छ । खबर के हो भनेर सोध्छन् । ‘खै भाग्यले कता कता डोर्‍याउँछ । छोरो फर्कन्छ कि फर्कन्न थाहा छैन,’ उनी फोनमै भक्कानिन थाल्छिन्, ‘ऋण तिर्ने भनेर छोराले धेरै दुःख पायो, ऋण जेसुकै होला, अब छोरा फर्किए हुन्थ्यो ।’", "तिलकुमारीका श्रीमान् ताराको तीन वर्षसम्म मृर्गौलाको रोगबाट थलिएर गत वर्ष साउन १ मा मृत्यु भएको थियो । रोल्पाको रुन्टीगढी गाउँपालिका–८ मगरगोरीबाट २०७२ मा दाङ झरेपछि तिलकुमारीले एकपछि अर्को दुःख खेप्न थालेकी थिइन् । श्रीमान्को उपचार, दाङमा जग्गा किनेर घर बनाउँदाको खर्च र छोराछोरीको पढाइ खर्चले उनको ऋण थपिंदै गएको थियो । यो सब दुःख देखेर प्रतीक १२ कक्षा पास गर्नेबित्तिकै विदेश जाने सुरसारमा लागेका थिए ।", "‘सुरुमा पोर्चुगल जान्छु भनेर लाग्यो । सिधै पोर्चुगल जान नपाएपछि रुस हुँदै पोर्चुगल जान सजिलो हुन्छ भनेर गएको हो,’ उनले भनिन्, ‘त्यसपछि तीन जना साथीहरूसँगै रुस गएका हुन् । अरु साथीहरू अझै पनि अरु नै काम गरिरहेका छन् । मेरो छोरा ऋण तिर्न भन्दै सेना भएछ ।’", "सार्वजनिक भिडियोमा प्रतीकले आफू विद्यार्थी भिसामा रुस आएकामा एक एजेन्टमार्फत रुसी सेनामा भर्ती भएको र सेनामा भर्ती हुँदाका सम्झौताबारे आफूलाई केही पनि थाहा नभएको बताएका छन् । उनले धेरैलाई युद्ध सकिन्छ र कमाइ हुन्छ भन्ने लागेको तर रुस र युक्रेनमा त्यस्तो अवस्था नभएकाले यता नआउन उनले आह्वान पनि गरेका छन् ।", "सरकारले पहल गरेर छोरालाई घर फर्काउने वातावरण बनाइदिनुपर्ने आमा तिलकुमारीले बताइन् । ‘छोरा रहरले सेना भएको होइन । ऋणको चिन्ताले नेपाल बस्न सकेन । विदेश गएर पनि कसरी ऋण तिर्न सकिन्छ भन्ने भयो,’ उनले भनिन्, ‘ऋणैऋण सम्झेपछि पैसा कमाउने ठाउँ खोज्दै खतरा काममा लाग्यो । अहिले उसकै ज्यान खतरामा पर्‍यो । सरकारले मेरो छोरालाई छिट्टै घर फर्काइदिनुपर्‍यो ।’"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/young-boy-captured-by-ukrain-dang-1-12122023043443-1000x0.jpg&w=1000&h=0", "author": "दुर्गालाल केसी", "author_link": "https://ekantipur.com/author/author-8875", "published_date": "मंसिर २६, २०८०"},
{"link": "https://ekantipur.com/feature/2023/12/10/no-relief-no-home-for-victims-of-natural-disasters-39-16.html", "title": "प्राकृतिक प्रकोपपीडितलाई न राहत, न घर", "summary": "(बागलुङ) — तीन वर्षअघि भुजीखोलामा आएको बाढीले घर बगाएपछि ढोरपाटन नगरपालिका– ८ बोबाङका टेकबहादुर विक गोठ बारेर बसेका छन् । बल्लतल्ल ज्यान बचाएको उनको परिवारले अहिलेसम्म घर बनाउन सकेको छैन । भएको घर बग्यो, अर्को घडेरी नभएकाले गोठ बारेर बस्नुपरेको उनले गुनासो गरे ।", "paragraphs": ["‘जग्गा जमिन छैन, त्यसैले उनका लागि सिफारिस पनि बनाउन सकिएन,’ वडाध्यक्ष भद्रमणि विकले भने, ‘गरिब जनतालाई राज्यको अनुदान पाउने ठाउँ नै छैन ।’ विकजस्तै तीन जनाले घडेरी अभावमा घर बनाउने रकम सिफारिस माग्न नसकेको उनले बताए । ", "उक्त घटनामा वडा नं. ९ का १ सय बढी घर बगेका थिए । तीमध्ये ८२ परिवारले घर बनाउन जिल्ला प्रशासन कार्यालयबाट पहिलो किस्ता रकम लगेका छन् । मनसुनजन्य प्रकोप व्यवस्थापन समितिमार्फत सरकारले निजी आवास निर्माणका लागि ४ लाख रुपैयाँ अनुदान दिने गर्छ । पीडितले पहिलो किस्तास्वरूप ५० हजार रुपैयाँ पाएको दुई वर्ष बितिसकेको छ तर दोस्रो किस्ताका लागि माग आएको छैन । सहायक प्रमुख जिल्ला अधिकारी चित्राङ्गत बरालका अनुसार ८२ जनाले पहिलो किस्ता र १८ जनाले मात्र दोस्रो किस्ता लगेका हुन् । पहिलो किस्ता ५० हजार लगेकाले घरको जग राखेर केही भाग उठाएपछि मात्र दोस्रो किस्ता २ लाख रुपैयाँ पाउने प्रावधान छ । घर बनिसकेपछि तेस्रो किस्ताबापत १ लाख ५० हजार गरी कुल ४ लाख रुपैयाँ पाउने सरकारी प्रावधान छ ।", "तीन वर्षअघि २०७७ को भदौ १७ गते ढोरपाटन नजिकैको फलेघरदेखि खसेको पहिरोले वडा नं. ९, ८ र ७ का १ सय २६ घर बगेका थिए । २२ को मृत्यु भएको थियो भने १५ जना बेपत्ता छन् । मृत्यु भएकाको परिवारलाई सरकारले दुई लाख रुपैयाँको दरले राहत रकम दिएको छ । बेपत्ता परिवारलाई राहत दिए पनि अवस्था भने पहिचान नभएको स्थानीय हुमबहादुर विकले बताए । उनकी पत्नी कुमारी र बैनी खिमी पहिरोमा परी बगेका थिए । बेपत्ता उनीहरूको अवस्था अहिलेसम्म पत्ता लागेको छैन । १२ वर्ष नपुगेसम्म मृतक भनेर घोषणा गर्न नपाउने पटक–पटकका परिपत्रले बेपत्ताले मृतकको स्थान पाउन नसकेका हुन् । सहायक प्रजिअ चित्राङ्गत बरालका अनुसार तत्तत व्यक्तिको हकमा अदालतले निर्णय गरेर बेपत्ता हो भनेमा मात्र प्रशासनले मृतकमा प्रमाणित गर्ने प्रावधान छ ।", "यही पहिरोमा परी वडा नं. ९ का हेमबहादुर बिक, पत्नी दिलमाया, छोरा मनोज र विराज तथा छोरी उमिसा गरी ५ जना बगे । दिलमाया र मनोजको शव भेटियो, बाँकी बेपत्ता छन् । १२ वर्षीय आशिष र १४ वर्षीया सुस्मिता बाँचे । घरका सबै सदस्य गुमाएका उनीहरू अहिले पोखरास्थित बालगृहमा बसेर पढ्छन् । परिवारै नभएकाले उनीहरूले न कुनै राहत रकम पाए, न त सहयोग नै । ", "२०७८ साउन ११ मा तमानखोला गाउँपालिका–२ को खोलेसोबाङमा पहिरोले पानबहादुर विकको घर पुरिँदा उनकी १२ वर्षकी छोरी रिता र १३ वर्षका छोरा खिमबहादुरको मृत्यु भयो । पानबहादुरकी पत्नी ३४ वर्षकी होमकुमारी घाइते भइन् । लामो समय उनीहरू छिमेकीको आश्रयमा बसे । जिल्लाबाट राहत पाउने प्रक्रिया पूरा गर्न नसकेपछि गाउँपालिकाले सुरक्षित स्थानमा उनीहरूका लागि घर बनाइदियो । ", "राहत पाउन पीडितले क्षति हुनुअघिको र क्षति भइसकेपछिको घरको तस्बिरसहित एकाघरका परिवारको निवेदन, वडा सिफारिस, सर्जमिन मुचुल्का पेस गर्नुपर्ने मनसुनजन्य विपत् प्रभावित निजी आवास पुनःनिर्माण तथा पुनःस्थापना कार्यविधि २०७७ मा व्यवस्था छ । कार्यविधिको दफा ८ अनुसार पीडितले निवेदनका साथमा क्षतिको मूल्यांकनसहितको प्रतिवदेन पेस गर्नुपर्ने प्रावधानले पीडितले रातह पाउन नसकेका हुन् ।", "उक्त घटनापछि खोलसेबाङका आधा दर्जन घरपरिवार विस्थापित भए । ३ घर चिरिएकाले गोठ सजाएर बस्न थाले । सोही दिन निसीखोला गाउँपालिका–१ देवीस्थानका कमल परियारको घर पहिरोले पुरियो । उनले ५ वर्षको छोरा गुमाए । अन्य परिवारले भागेर ज्यान बचाए । त्यसपछि उनीहरू बुर्तिवाङ झरेर ज्याला मजदुरी गरेर बसेका छन् ।", "२०७४ देखि निरन्तर भासिन थालेपछि काठेखोला गाउँपालिका–५ को काउलेबस्ती बस्न नसकिने भयो । २०७७ पछि यस बस्तीका १४ घरलाई गाउँपालिकाले वडा नं ५ कै फापरखेत नजिक ५ रोपनी जग्गा किनेर स्थानान्तरण गर्‍यो । घर त बने, पानी अभावले स्थानीयले सास्ती खेपेका छन् । ‘हामी तीन वर्षसम्म भासिएका घरमा बस्न नसकेर छिमेकीको पिँढीमा बसेका थियौं, घर त बन्यो, पानीले दुःख पायौं,’ काउलेकी बसी परियारले भनिन् । काउलेकै आसपासमा समेत जमिन भासिएर जोखिम बढेपछि छिमेकीहरू बसाइँ सरेको उनले बताइन् । कमजोर आर्थिक अवस्थाका कारण आफ्नै बलबुतामा उनीहरूले घर बनाउन नसकेको बताए ।", "कार्यविधिले तोकेका सूचक पूरा गर्न पीडितलाई हम्मेहम्मे परेपछि अधिकांशले घर नबनाइ छाड्ने गरेका हुन् । ‘कतिपयले ऋण खोजेर घर बनाएका छन्, कतिले छाडेरै हिंडे,’ जैमिनी नगरपालिका– १ का वडाध्यक्ष विष्णुप्रसाद आचार्यले भने, ‘पीडितलाई अनावश्यक प्रक्रियाले हैरानी पारेको छ ।’ भत्कनुअघि र भत्केपछिको घरको फोटो, वडा मुचुल्कालगायतका कागजात बनाउन पीडितले नसकेको उनले बताए । कतिपयले पटक–पटक सदरमुकाम पुग्ने काममा खर्च धेरै भएकाले माग्नै नगएको समेत बताए ।", "जिल्ला विपत् व्यवस्थापन समितिले १० पालिकाका २८ वडालाई उच्च जोखिममा राखेको छ । २४ वडा मध्यम र ८ वडा सामान्य जोखिममा सूचीकृत गराएको हो । तर उच्च जोखिम बस्तीमा संरक्षणका कार्यक्रम छैनन् । न त उनीहरूको बस्ती पुनः निर्माणका लागि सहजीकरण नै भएको छ । ‘तपाईं सुरक्षित हुनुहुन्छ भनेर राज्यले कहिल्यै पनि भनेन,’ आचार्यले भने, ‘बरु जथाभावी खनेका सडक नै जनताको काल बनेर खसेका छन् ।’ पीडित भएको सबैले देखेपछि सामूहिक मुचुल्का र सिफारिसमा रकम दिन सक्ने हो भने बल्ल पीडितले घर बनाउन सक्ने उनले बताए । संरक्षणका योजना नभएसम्म पीडित र छिमेकीहरूसमेत विस्थापित भएका छन् । ", "बरु मनसुनजन्य प्रकोप नियन्त्रण तथा उद्धार समितिले गत असोज २४ गतेको बैठकले पहिलो किस्ता लगेर घर नबनाएका पीडितबाट ५० हजार फिर्ता ल्याउने निर्णय गरेको छ । उक्त रकम फिर्ताका लागि स्थानीय तहका जनप्रतिनिधिलाई सहयोग गरिदिन आग्रह गरेको बराल बताउँछन् । रकम लैजानेहरू अधिकांश अहिले पनि गोठमा बसेको जनप्रतिनिधिले बताए । कतिपय विस्थापित भएका छन् । त्यसको तथ्यांक भने छैन । ", "जिल्ला प्रशासनको तथ्यांकमा मनसुनजन्य विपत्का लागि पछिल्लो तीन वर्षमा २ सय २१ घर पुनः निर्माण गर्नुपर्ने देखिन्छ । तीमध्ये ढोरपाटनका १८, ताराखोलाका ७, निसीका १९, जैमिनीका ८ र बडीगाडका ६ गरी ५८ परिवारले मात्रै घर बनाउन दोस्रो किस्ता लगेको देखिन्छ । ‘आफन्त र अभिभावक गुमाएकाहरूले घर बनाउन नसकेको अवस्था छ,’ ढोरपाटन नगरपालिकाका कार्यवाहक प्रमुख धनबहादुर कायतले भने, ‘खाने लाउने समेत केही छैन, कसरी घर बनाउन सक्छन् र ?’ कतिपयले ल्याएको पहिलो किस्ता तत्काल खान लाउनमै सकेकाले घर बनाउन नसकेको उनले बताए । विपत् तयारी प्रतिकार्य योजना २०७८/७९ ले तयार पारेको सूचकले बागलुङलाई उच्च जोखिममा देखाएको छ ।", "मनसुनजन्य विपत्बाहेक बागलुङमा हरेक वर्ष चट्याङको जोखिम छ । जिल्ला प्रहरीका डीएसपी मदन केसीका अनुसार आर्थिक वर्ष २०७७/७८ मा चट्याङबाट ६ जनाको मृत्यु भएको थियो । उक्त वर्ष ६१ चौपाया मरेका थिए भने १३ चौपाया घाइते भए । ३० घर र २६ वटा गोठमा क्षति पुग्यो । आव २०७८/७९ मा पनि ६ जनाको मृत्यु भयो भने ३ जना घाइते भए । २२ चौपाया मरे । ३७ घर र २१ गोठमा क्षति पुग्यो । चालु वर्षको साउनयता आगलागीबाट मात्रै ६ को मृत्यु भएको छ भने चट्याङबाट १ को मृत्यु भएको तथ्यांक छ । १२ घर भत्केका छन् । चालु वर्षका मृतकहरूले राहत पनि पाएका छैनन् । ", "स्थानीय सरकार सञ्चालन ऐनमा सबै गाउँ तथा नगरपालिकामा विपद् व्यवस्थापन समिति, कोष र सामग्री खरिद गर्नुपर्ने प्रावधान छ । तर, बागलुङ नगरपालिकासहित कुनै पनि पालिकामा छुट्टै कोषसमेत छैन । चालु वर्षको नीति तथा कार्यक्रममा बागलुङ नगरपालिकाले विपत् जोखिम न्यूनीकरण योजना बनाउने मात्र उल्लेख गरेको छ । राहतका लागि आएकालाई जगेडा कोषबाट नगर प्रमुख, उपप्रमुख वा जनप्रतिनिधिको तजबिजमा राहत दिने गरिएको छ । विपत् व्यवस्थापनका लागि आवश्यक सामग्री पनि खरिद गरिएको छैन । विपत् व्यवस्थापनका लागि प्रहरीमा समेत सामग्री छैनन् । ‘रातमा पहिरो खसेर सडक रोकिंदा प्रहरीमा खबर आउँछ, हामीसँग जनशक्ति छ तर उद्धार सामग्री र उपकरण छैनन्,’ डीएसपी केसीले भने, ‘नगरपालिकाका सामान र डोजर माग्नुपर्छ ।’ हरेक प्रहरी कार्यालयमा विपत् व्यवस्थापन युनिट र उद्धार सामग्री र उपकरण चाहिएको उनले बताए ।", "पालिका तहमा जनप्रतिनिधिसहितको विपत् व्यवस्थापन समिति गठन भए पनि स्रोत साधन भने छैन । विपत् पर्दा उद्धारमा पुग्ने र आवश्यक सामग्री सहयोग गर्ने काममा उनीहरूको तत्परता देखिँदैन । बरु अधिकांश स्थानमा राहत दिन प्रमुखहरू नै पुग्ने गरेका छन् । ‘मेरो वडाकै स्वास्थ्य चौकी पहिरो खसेर जोखिममा छ तर त्यसका लागि नगरप्रमुख र उपप्रमुखको तजबिजमा रकम आयो भने संरक्षण गर्ने हो,’ वडा नं ९ का वडाध्यक्ष तथा विपत् व्यवस्थापन समितिका संयोजक राजु थापाले भने, ‘समितिले खर्चन पाउने कोष नहुँदा अरू घटनामा पनि सहयोग गर्न सकिएको छैन ।’", "कार्यविधि आउनुअघिका विपत्का पीडितले भने राहत र पुनर्स्थापनामा राज्यको साथ नपाएपछि बसाइँ सरेर हिँडेका छन् । जैमिनी नगरपालिका–१ को टुनिबोटमा २०७७ असारमा खसेको पहिरोले ८ घर भत्कायो, स्थानीय लक्ष्मीदेवी पौडेल र हरिकृष्ण शर्माको घटनास्थलमै मृत्यु भयो । त्यसपछि टुनिबोट गाउँका ४५ घरले पालैपालो बसाइँ सरेका छन् । ‘घरबारी जोखिममा पर्‍यो, सबैले बस्ती छाडेपछि हामी पनि चितवन झरेका छौं,’ स्थानीय यदुनाथ शर्माले भने, ‘चितवनमा घडेरी हुनाले यता आयौं ।’ घर र खेतबारी छाडेर उनीहरू निस्केकाले अहिले यहाँ झाडी बनेको छ । अधिकांश घरमा ताला लगाएका छन् । बारीका फलफूल बाँदरले खाइदिएका छन् । ‘अहिले त पहिरो थामिएको छ तर बसाइँ सर्ने क्रम थामिएको छैन,’ वडाध्यक्ष विष्णु आचार्यले भने, ‘त्यहाँ पुग्दा हामी समेत निराश भएका छौं ।’ बस्ती रित्तो भएकाले खेतीपाती लगाउन गाउँ जाने र अरुबेला भने पोखरा बस्ने गरेको स्थानीय भेषराज पौडेलले बताए । सदरमुकाम र तराई झर्नेको लर्कोले गाउँ रित्तो बन्न थालेको उनको टिप्पणी छ । स्थानीय सुरेन्द्र पौडेलले गाउँमा बस्न नसकेपछि सदरमुकाममा डेरा गरेर बसेको बताए । ", "जोखिमको पहिचान हुने गरी प्राविधिक अध्ययन हुन नसक्दा बर्सेनि विपत् आउने गरेको सघन सहरी तथा भवन निर्माण आयोजनाकी प्रमुख सुनिता श्रेष्ठले बताइन् । जोखिमको अध्ययन हुने गरी विस्थापितले पनि सुरक्षित भएर फर्कने वातावरण नभएको बताए । ‘समयमै पहिरो नियन्त्रण गरिदिएर सुरक्षित बन्छौं भनेको भए हामीले बसाइँ सर्नु पर्थेन,’ जैमिनी नगरपालिका–१ का बलराम शर्माले भने, ‘सुरक्षित भइन्छ वा पहिरो आए तत्काल उद्धार हुन्छ भन्ने विश्वास नभएपछि सर्न बाध्य भयौं ।’ आफ्नो ५ जनाको परिवार अहिले चितवनको रत्ननगरमा सरेको उनले बताए ।", "विस्थापित हुने क्रम घटाउन स्थानीय तहले बस्ती विकास मापदण्ड लागू गर्नुपर्ने धौलागिरि बहुमुखी क्याम्पसका प्रमुख प्राडा रामप्रसाद उपाध्यायले बताए । जोखिम र सुरक्षित आवास क्षेत्र पहिचान गरेपछि बस्ती विकास गर्नुपर्छ,’ उपाध्यायले भने, ‘कस्तो ठाउँमा बस्ने, कस्तोमा खेती गर्ने भन्ने मापदण्ड बनेन भने ठूला दुर्घटना सहनुपर्नेछ ।’ हाल कित्ताकाट रोकिएको समयमै स्थानीय तहले आफ्नो पालिकाभित्रका आवादी र खेती गर्ने जमिनको वर्गीकरण गर्नुपर्ने उनको भनाइ छ ।", "बस्ती विकास मापदण्ड लागू नभएकै कारण बागलुङका कतिपय स्वास्थ्य चौकी, विद्यालय र सार्वजनिक सम्पत्ति रहेको स्थान भासिएका छन् । बागलुङ नगरपालिकाको सिगाना र तित्याङ स्वास्थ्य चौकी बनेको स्थान पछिल्लो चार वर्षदेखि लगातार भासिएको छ । ‘सर्वेक्षण गर्दा जोखिम पहिचान भएन, त्यसैले अहिले करोडौंका भवन भत्कने अवस्थामा पुगेका छन्,’ वडा नं ८ का वडाध्यक्ष छमबहादुर कार्कीले भने, ‘एउटा भवन जोखिममा परेको देखेपछि दर्जन घरबाट बसाइँ सर्ने क्रम बढेको छ ।’"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/hum-bdr-ko-xaprro-10122023065159-1000x0.jpg&w=1000&h=0", "author": "प्रकाश बराल", "author_link": "https://ekantipur.com/author/author-8765", "published_date": "मंसिर २४, २०८०"},
{"link": "https://ekantipur.com/feature/2023/12/11/captain-ba-of-ghodepani-36-14.html", "title": "घोडेपानीका ‘क्याप्टेन बा’", "summary": "कास्की — आ... ल यता आइजो । चिसो छ । तात्तातो पानी खाने हो ?बसम् बसम्... । आगो ताप्ने हो भने माथि छ, डान्स गर्नेलाई तल हल छ । खानपिनमा रमाउनुपर्छ है । घोडेपानी आइपुगेपछि मज्जा लिने हो । म्याग्दीको अन्नपूर्ण गाउँपालिका–६ घोडेपानी पुग्दा सुनिने आवाज हो यो । यहाँ पुग्ने पर्यटकलाई गुन्द्री ओछ्याएर स्वागत गर्दै उनी भनिहाल्छन्, ‘बसम् बसम् ।’", "paragraphs": ["उमेरले ६९ पुगे पनि उनको खटाई भने युवाको भन्दा कम थिएन । घर–गाउँमा आउने पर्यटकका लागि उनी रातभर खटिएका हुन्छन् । सिरसिर चल्ने चिसो हावामा आत्तिएका पर्यटक उनलाई देखेपछि उनैसँग गफिन थाल्छन् । ", "म्याग्दीको अन्नपूर्ण गाउँपालिका-६ घोडेपानीका डम्बरबहादुर गर्बुजा पुन‘क्याप्टेन बा’ सबैका लागि प्रेरक व्यक्ति हुन् । यहाँ पुग्ने जोकोही पर्यटक पनि पहिला क्याप्टेन बाको घर कुन हो भन्दै सोध्ने गर्छन् । घोडेपानी–पुनहिल आउने पाहुनालाई क्याप्टेन बाले आफ्नो घरमा मात्रै राख्दैनन् । गाउँका अन्य होटलमा पनि बाँड्ने गर्छन् । भन्छन्, ‘गाउँमा बसेपछि सबैलाई मिलाएर लानुपर्छ ।’ ", "क्याप्टेन बा भारतीय गोरखा सैनिकबाट सेवानिवृत्त हुन् । २०११ सालमा खिमा (घारा) मा जन्मिएका पुन सन् १९७२ मा भारतीय सेनामा भर्ती भएका थिए । गाउँको दुःख, पढ्ने वातावरण पनि नहुने, परिवारको आर्थिक अवस्था कमजोर भएपछि १४ वर्षको उमेरमा पुन ब्वाइज ग्रुप (देशी पल्टन) मा भर्ती भए । भर्ती भए पनि पढ्न र खेल्न पाइन्छ भनेपछि सानै उमेरमा भर्ती हुन गएको अनुभव उनको छ । पल्टनमा रातभर ड्युटी गर्नुपर्ने । पल्टनमा दुःख धेरै भएपछि उनी खेलतर्फ लागे । गाउँमा हुँदा भलिबल, फुटबल खेल्ने उनी सेनामा भर्ती भएपछि बक्सिङ, स्विमिङ खेल्न थाले । भन्छन्, ‘स्विमिङमा डाइभिङ, स्प्रिङ बोर्ड खेल्ने सिकेँ ।’ त्यसपछि उनको यात्रा खेलतर्फ मोडियो । उनी भारतीय सेनाको (विभागीय टोली) टिमबाट विभिन्न देशमा हुने प्रतियोगितामा भाग लिन थाले । उनले विभिन्न प्रतियोतिमा पदकसमेत जिते । ", "२१ वर्ष ६ महिना भारतीय सेनामा काम गरेपछि १९९६ मा पुन रिटायर्ड भए । सेनामा नै कार्यरत रहँदा १९८५ मा घोडेपानीमा होटल खोले । उनी भारतमा भए पनि होटलको सम्पूर्ण जिम्मेवारी श्रीमती पियारी पुनले समाल्थिन् । ‘देश–विदेश घुम्दा र टुरिस्टको संगत गर्दा घोडेपानीमा होटल होल्न मन लाग्यो,’ पुन भन्छन्, ‘मैले होटल खोल्ने बेला यहाँ जम्मा ६ वटा टहरा थिए ।’ अहिले घोडेपानीमा २४ वटा होटल छन् । यहाँ एक दिनमा एक हजार व्यक्ति अटाउँछन् । पुनले घोडेपानीमा अहिले सन्नीनामक होटलबाट आफ्नो ब्रान्ड विस्तार गरेका छन् । उनलाई आफ्नै मामा स्वर्गीय क्याप्टेन टेकबहादुर गर्बुजा पुनले व्यवसायतर्फ तानेका थिए । पुनको होटलमा मात्रै अहिले एक सयभन्दा बढी पाहुना अटाउँछन् । अहिले होटेलमा ४३ वटा कोठा रहेका छन् । ", "करिब ५ करोडको लगानीमा घोडेपानीमा होटल चलाएर महिनाको १६ लाख आम्दानी गरेका पुनले आजभोलि भने मासिक ७–८ लाख मात्र आम्दानी हुने बताउँछन् । उनकोमा अहिले ५ महिलासहित १४ जनाले प्रत्यक्ष रोजगारी पाएका छन् । चितवन, गोरखा, सुनसरी लगायतका जिल्लाबाट कामदार ल्याउने उनी बताउँछन् । उनका दुई छोरा छन् । छोराबुहारी पनि होटलमा नै काम गर्छन् ।", "संघीयता कार्यान्वयन भएपछि स्थापित अन्नपूर्ण गाउँपालिकामा पहिलो अध्यक्षका रूपमा पुन निर्वाचित भए । आफ्नै भतिज (दाइको छोरा) नारायण पुन प्रमुख प्रतिपक्षी थिए । एमालेबाट उम्मेदवार बनेका नारायणलाई २९२ मतले हराए । उनले आफ्नो कार्यकालमा खेलकुदको विकासमार्फत देशलाई चिनाउन पालिकाबाट खेल प्रशिक्षण र पूर्वाधार निर्माणमा जोड दिएको बताए । उनी अध्यक्ष भएपछि आयरल्यान्डमा होटल म्यानेजमेन्ट पढेका छोराले घोडेपानीमा होटल समाल्न आए ।", "भारतीय सेनामा रहँदासम्म राजनीतिमा नलागेका क्याप्टेन बा सेवानिवृत्तपछि नेपाली कांग्रेसबाट राजनीतिक यात्रा तय गरे । सशस्त्र द्वन्द्वका बेला माओवादीमा लागेका उनी माओवादी टुटफुटपछि राजनीतिक यात्रा पनि फेरेको बताउँछन् । ‘मलाई पार्टीभन्दा पनि गाउँको विकाससँग मतलब छ,’ उनले भने, ‘मेरो विचार भन्ने हो भने माओवादीसँग मिल्छ ।’", "गाउँमा बस्दा सहयोग गर्न राजनीतिक ठाउँ चाहिन्छ भन्ने उनलाई लाग्यो । ‘राजनीतिमा होमिएपछि गाउँमा सहयोग गर्न थाले,’ उनी थप्छन्, ‘त्यसपछि मलाई पार्टीले विश्वास गरेर चुनावमा टिकट दियो । चुनाव जिते ।’ आफ्नो पहलमा प्रत्येक वडा र टोलटोलमा सडक पुर्‍याएको बताउदै उनले पर्यटकीयस्थलमा पदमार्ग निर्माण गरिएको बताए । जनप्रतिनिधि रहँदा ५ वर्षसम्म पाउने उनले कुनै सेवासुविधा लिएनन् । कोष बनाएर बैंकमा छुट्टै खाता सञ्चालन गरेको उनले बताए । जनप्रतिनिधिको हैसियतमा सुविधाबापत पाएको १८ लाख रुपैयाँभन्दा बढी रकमलाई सामाजिक काममा खर्चिएका छन् । अधुरा साना विकासे योजनामा सहयोग दिनुका साथै पढ्न नसक्ने गरिब विद्यार्थीको लागि कोषबाट नै खर्च गरिएको उनको भनाइ छ ।", "विभिन्न स्कुल र मन्दिर व्यवस्थापन समितिमा पनि अक्षयकोष स्थापना गरेका छन् । ‘मेरो व्यक्तिगत खर्च पेन्सनले चल्छ, परिवारलाई होटल व्यवसाय छ,’ उनले थपे, ‘जनप्रतिनिधि हुँदा पाउने तलब, भत्ता गरिब र निमुखाको लागि खर्चिए ।’ घोडेपानीसम्मको सडक पनि उनकै पहलमा लगिएको हो । ‘यसैवर्ष प्रदेश सरकारका भौतिकमन्त्री रेशम जुग्जालीले ३ करोडको बहुवर्षीय ठेक्का लगाइदिन्छु भन्नुभएको छ । अब घोडेपानीआउने बाटो पिच गर्छौं,’ उनले भने ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/captain-baa-11122023045422-1000x0.jpg&w=1000&h=0", "author": "प्रतीक्षा काफ्ले", "author_link": "https://ekantipur.com/author/author-19349", "published_date": "मंसिर २५, २०८०"},
{"link": "https://ekantipur.com/opinion/2023/12/13/violence-a-tool-to-control-expression-09-53.html", "title": "हिंसा : अभिव्यक्ति नियन्त्रणको औजार ", "summary": "सीमान्तकृत समूहसँग काम गर्दा र आफू पनि त्यही समूहको प्रतिनिधि भएकाले इन्टरनेट धेरैका लागि सुरक्षित, स्वतन्त्र र सहज स्थान भएको अनुभव गरेकी छु, जहाँ उनीहरूले आफ्ना लागि सुरक्षित स्थान र समुदाय पाएका छन् । आफ्नो पहिचान र प्रस्तुतिको स्वीकार्यता पाएका छन् । निर्धक्क आफू भएर बाँच्न पाएका छन् । हुन पनि सांगठनिक स्वतन्त्रता, अभियान विकास र विस्तार फेमिनिस्ट इन्टरनेट सिद्धान्तको महत्त्वपूर्ण पाटो हो ।", "paragraphs": [" ", " ", "मूलतः क्वेयर, दलित, आदिवासी जनजाति, यौनकर्मी, अपांगता भएका समूह तथा हिंसापीडित लगायतका समुदाय— जसका आवाज र मुद्दाले मूलधारमा खासै स्थान पाउँदैनन्— का लागि इन्टरनेट प्रभावकारी स्थल हो । विश्वव्यापी रूपमा चलिरहेको स्वतन्त्र प्यालेस्टाइन र युद्धविरामको अभियान, जातीय नरसंहारविरुद्धको दलित लाइफ म्याटर्स अभियान, लैंगिक तथा यौनिक विविधता र तिनको सवाल स्थापनार्थ भएका क्वेयर अभियान यसका केही उदाहरण हुन् ।", "साथै विश्वव्यापी मी टु अभियान, नश्लवादविरुद्धका ब्ल्याक लाइफ म्याटर्सजस्ता कैयौं अभियानको उद्गम तथा विस्तारले इन्टरनेटमा पाइने अवसरलाई प्रमाणित गर्छ । तर, इन्टरनेट थलोहरूलाई विकल्प मानिरहँदा वास्तविक जीवनजस्तै यो पनि निश्चित समूह तथा विचारको जकडमा छ । व्यक्तिले बिनासर्त आफ्नो विचार र मत राख्ने अनि आफूअनुकूल समूह सञ्जाल विस्तार गर्ने वा आबद्धता बढाउने अवसरका रूपमा अनलाइन स्थानलाई परिकल्पना गरिरहँदा समाजमा व्याप्त समस्याजनक र पितृसत्ता निर्देशित मान्यताले यस्ता अभिव्यक्तिहरू संकुचित बन्दै गएको सत्यलाई अनदेखा गर्न सकिँदैन । अझ यसले वैकल्पिक अभिव्यक्तिहरूमा पार्ने असरबारे त गफै भएको छैन । ", "अभिव्यक्ति स्वतन्त्रतासम्बन्धी मूलधारे कुराकानी मूलतः पत्रकारिता, राजनीतिक अभिव्यक्तिमा केन्द्रित देखिन्छ । यस्ता छलफलमा लैंगिक तथा यौनिक छनोट, यौनिक अभिव्यक्ति र आनन्दका कुरा सधैं छुट्छन् । महिलाको शरीर, क्वेयर तथा अपांगता भएका महिलाको प्रस्तुतिलाई ‘सेक्सुअलाइज’ गर्ने परम्परा रहेको बडी एन्ड डाटाको ‘पहुँचभन्दा पर : अपांगता भएका महिला र क्वेयर व्यक्तिहरूको अनलाइन स्व–अभिव्यक्ति र यौनिकताको अन्वेषण’ शीर्षक अध्ययन प्रतिवेदनले उल्लेख गरेको छ । श्लील–अश्लील, सामाजिक अनुशासन, नैतिकता, शुद्धताको सूत्र लगाएर यौनिकता अभ्यास, यौनिक प्रस्तुति, यौनानन्दका अभिव्यिक्तलाई बन्देज लगाउने चलन छ । ", "अपराधीकरण अभिव्यक्ति तथा सांगठनिक स्वतन्त्रतामा अंकुश लगाउने दरिलो हतियार हो । यौनिक छनोट र प्रस्तुतिमा अंकुश लगाउन अपराधीकरणको अभ्यास अधिक प्रचलनमा आएको देखिन्छ । विविध अध्ययनमा गोपनीयतासम्बन्धी ऐन तथा सूचना प्रविधि विधेयकजस्ता कानुनी दस्ताबेजहरूले हरेक यौनिक कार्यलाई अश्लील व्याख्या गरेको उल्लेख छ । इन्टरनेट प्रविधिमा हुने सबै यौनिक कार्यहरूलाई गैरकानुनी व्याख्या गरी अपराधको दायरामा ल्याइरहँदा संलग्न पक्षहरूको सहमति र आनन्दको पाटोलाई कानुनले परिकल्पना नगरेको देखिन्छ ।", "व्यक्तिका अभिव्यक्ति, सांगठनिक विस्तार वा आनन्दलाई अनलाइन वा अफलाइन स्थानहरूमा विविध बहानामा अंकुश लगाइँदै आएको छ । कहिले सुरक्षाका नाममा, कहिले सामाजिक अनुशासन त कहिले राष्ट्रिय अखण्डताका नाममा संकुचित कानुन र विचारधारा अघि सारेर महिला, सीमान्तकृत तथा संघर्षरत समूहको इन्टरनेट तथा प्रविधिको स्थान साँघुरो वा नामेट तुल्याउने प्रचलन यथावत् छ । साथै सूचना प्रविधि विधेयक, गोपनीयतासम्बन्धी ऐनले अनलाइन स्थानमा हुने हरेक हिंसापूर्ण कार्यलाई अफलाइनमा भएका घटनाभन्दा बढी दण्डको व्यवस्था गरेको छ । यसरी अनलाइनमा हुने अभिव्यक्तिलाई अधिक अपराधीकरणको सूत्रले नियमन गरिन्छ । फलस्वरूप मूलधारबाहिर रहेका निश्चित जात, समुदाय, पेसामा आबद्ध सीमान्तकृत समुदाय, अभियन्ता र अधिकारकर्मीहरूको प्रस्तुतिमा प्रतिकूल प्रभाव पर्न जान्छ । अनलाइन तथा प्रविधिका स्थानहरूमा व्यक्तिको अधिकार, स्वतन्त्रता, उपस्थिति साँघुरिन्छ । ", "मूलतः यौनिक, कलात्मक तथा वैकल्पिक अभिव्यक्तिलाई अंकुश लगाउने दरिलो हतियार हिंसा हो । हिंसा सधैं लक्षित र रणनीतिक हुन्छ । यसको उद्देश्य हानि पुर्‍याउने, वैकल्पिक विचारलाई निरुत्साहित गर्ने, फरक मतलाई खारेज गर्ने हो ताकि निश्चित शक्ति संरचना यथावत् रहोस् । उदाहरणका लागि, सन् २०२२ मा बलात्कारपीडितलाई न्याय माग गर्दै केही युवा महिला अभियन्ताले ‘बलात्कारी होस् तँ’ भन्ने प्रदर्शनीको भिडियो सार्वजनिक गर्दा प्रतिरोधमा ‘बलात्कारी हुँ म’ भन्ने फेसबुक पेज बन्यो, जसले त्यो अभियानको मुद्दालाई बंग्याउने प्रयास गर्‍यो । ", "प्राविधिक स्थानमा हुने हिंसा वास्तविक जीवनमा हुने हिंसाभन्दा फरक छैन । तिनै संकुचित सोच र व्यवहारहरू दुवै स्थानमा देखा पर्छन् । अझ प्राविधिक सीमितताका कारण यसको रूप झनै डरलाग्दो हुने सम्भावना हुन्छ । अनलाइनमा अभिव्यक्ति नियन्त्रण तथा हिंसाका घटनाहरू विभिन्न चरणमा बहुपक्षबाट हुने गर्छन् । इनबक्समा अनावश्यक रूपमा आउने सन्देश, सामाजिक सञ्जालका पोस्टमा गरिने धम्कीपूर्ण टिप्पणी पनि हिंसा हो ।", "टेक कम्पनीहरूले हाम्रा व्यक्तिगत च्याटमा भएका कुराकानीलाई सुनेर पठाइने व्यापारिक पोस्ट, साम्प्रदायिक द्वन्द्व फैलाउने सामग्री सम्प्रेषण पनि हिंसाकै एउटा रूप हो । बंगलादेश, श्रीलंका, फिलिपिन्सलगायतमा आन्दोलन वा संकटकालीन समयमा इन्टरनेट सुस्त हुने, फोन नेटवर्कले काम नगर्नेजस्ता अनुभव रहेको त्यहाँका अभियन्ताहरूले ‘अनलाइन अभियान’ तालिमका क्रममा बताएका थिए । यसरी राज्यबाट गरिने इन्टरनेट सट डाउन नियन्त्रणमुखी कानुन लादेर गरिने सेन्सरसिप हो, जुन स्वअभिव्यक्तिविरुद्ध राज्य निर्देशित हिंसा हो । नेपालमा टिकटक बन्द हुनु, सामाजिक सञ्जालका मध्यममा रोक लगाउने तयारी हुनु यसैका ताजा उदाहरण हुन् ।", "हिंसा विषयपरक अनुभव हो । वास्तविक जीवनमा जस्तै अनलाइनमा समेत महिला तथा बालिकामाथि हिंसा तुलनात्मक रूपमा बढी छ । अझै महिलाभित्रका विविधताको अन्तरसम्बन्धलाई नियाल्ने हो भने हिंसाका गहन रूपहरू देख्न सकिन्छ । दलित, मधेशी, निम्न वर्गीय, आदिवासी जनजाति, क्वेयर व्यक्ति, पुरुष, यौनकर्मी इत्यादि सबैले भोग्ने हिंसा र यसको असर पृथक् हुन्छ । कोभिड कहरमा नेपाल गौरव यात्रा–२०२१ को अनलाइन कार्यक्रमका दौरान भएको जुम बम्बिङ समयौनिकताद्वेषी आचरणको एउटा रूप थियो ।", "त्यस्तै, सन् २०२१ को महिला मोर्चामा मधेशकी कवि सपना सञ्जीवनीले ‘हम आब सीता नै बनबौ’ शीर्षक कविता वाचन गर्दा हिन्दु कट्टरपन्थी समूहद्वारा अनलाइन माध्यममा गालीगलौज, बलात्कार, ज्यान मार्ने धम्की, पहिचानकेन्द्रित आक्रमण भोग्नुपरेको थियो । यो एक पुरुष र पहाडे हिन्दु तथाकथित उच्च जात भनिएकी महिलाले भोग्ने हिंसाभन्दा पृथक् र गहन थियो । आदिवासी जनजाति महिलाको कुरा गर्ने हो भने, अझै पनि आदिवासी जनजाति पहिचान भएकै कारण उनीहरूमाथि हुने हिंसालाई सामान्यीकरण गर्ने गरिन्छ । उनीहरूको फरासिलो स्वभावलाई सेक्सुअलाइज गर्ने र यौनका लागि उपलब्धताका रूपमा व्याख्या गर्ने तुच्छ मनोवृत्ति इन्टरनेट स्थानमा पनि उच्च छ । आदिवासी जनजाति महिलाका हरेक सफलतामाथि परोपकारी यौनवाद थोपरिएका उदाहरण अनलाइनमा यत्रतत्र देख्न पाइन्छ ।", "हिंसा व्यक्तिको शारीरिक अखण्डतामाथिको संरचनात्मक आक्रमण हो, जसले व्यक्तिको शरीरमाथिको अधिकार, नियन्त्रण र स्वनिर्धारण अधिकारलाई खोस्छ । हिंसाले अभिव्यक्ति सेन्सरसिप तथा अपराधीकरणलाई प्रश्रय दिन्छ । दोषीलाई सुरक्षा र पीडितलाई दोषी ठहर गर्ने हाम्रो जस्तो न्याय प्रणालीमा पीडित अझ पीडित हुन्छन् । हिंसासँगै सीमान्तकृत तथा वैकल्पिक आवाज, मुद्दा तथा अभियानहरू झन्झन् ओझेलमा पर्दै जान्छन् । यस्तोमा समस्याजनक मानसिकताले प्रश्रय पाउने निश्चित हुन्छ । ", "यसरी विविध तवरको हिंसालाई प्रोत्साहन गर्ने अस्त्र लगाएर कसैको प्रस्तुति र छनोटलाई अस्वीकार गर्नु, पहिचानलाई स्थापित हुन नदिनु व्यक्तिको अधिकारमाथिको कुठाराघात हो । सामाजिक अनुशासन, राष्ट्रिय सुरक्षा, सामाजिक सौहार्दजस्ता विचारलाई ढाल बनाई अपराधीकरण संस्थागत गर्नु त्रुटिपूर्ण हुन्छ । नीति र कानुनलाई निरंकुशताका साथ कार्यान्वयनमा ल्याउनुले समाजमा अत्यावश्यक वैकल्पिक प्रयासहरूलाई निरुत्साहित मात्रै गर्दैन, प्रगतिशील सोच र अभ्यासलाई पनि अवरुद्ध गर्छ । व्यक्तिको अभिव्यक्ति, सांगठनिक स्वतन्त्रतालाई कुण्ठित गर्छ । स्वायत्तता र बिनासर्त पाउनुपर्ने अधिकारहरूलाई सीमित गर्छ । सामाजिक संरचनामा व्याप्त समस्याजनक प्रवृत्ति, व्यक्तिको अधिकारप्रतिको गैरजिम्मेवारीले श्रेय पाउँछ । हिंसा अन्ततः परम्परा बन्न जान्छ । ", "तसर्थ, सबैका लागि सुरक्षित र निर्बाध उपयोगको विषय बनाउन सके मात्र इन्टरनेट फरक र प्रतिरोधको विकल्प बन्न सक्छ । तर, समाजमा जरो गाडेर बसेको महिलाद्वेषी, समयौनिकताद्वेषी, विचारधारालाई जरैबाट उखेली सहज इन्टरनेटभित्र र बाहिरको दुनियाँ निर्माण गर्नु आजको चुनौती हो । इन्टरनेट प्रयोगकर्ताहरूबाट निरन्तर लाभान्वित सामाजिक सञ्जाल र अन्य प्लाटफर्म ती स्थानमा हुने आघातपूर्ण अनुभवलाई सम्बोधन गर्न चुकेका छन् । सबैका लागि सुरक्षित इन्टरनेट स्थान निर्माण गर्न पहल नगर्नु प्रयोगकर्ता र समाजप्रतिको गैरजिम्मेवारी हो । राज्य, समाज र निजी कम्पनीहरूले यसलाई सम्बोधन गर्नु अपरिहार्य छ । यद्यपि अनेक चुनौतीका बाबजुद यी स्थानहरूमा सीमान्तकृत समूहहरूको प्रतिरोधपूर्ण निरन्तर उपस्थिति आफैंमा राजनीतिक कार्य हो ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/ped/hinsa-ra-pratirodh-13122023035220-1000x0.jpg&w=1000&h=0", "author": "कविता बाहिङ", "author_link": "https://ekantipur.com/author/author-KabitaBahing-bMAQN", "published_date": "मंसिर २७, २०८०"},
{"link": "https://ekantipur.com/opinion/2023/12/13/uplift-blocked-by-one-sided-thinking-05-30.html", "title": "एकपाखे सोचले रोकेको उत्थान ", "summary": "नेपाल भन्नासाथ विश्वले सम्झनेमध्ये प्रमुख पक्ष हो— हिमाली शृंखलाको काखमा रहेको र दुई उदीयमान शक्तिराष्ट्र भारत तथा चीनबीच रहेको भूपरिवेष्टित राष्ट्र । विश्वको सर्वोच्च शिखर सगरमाथासहित अन्य ८ उच्च हिमशिखरहरू भएको, प्राकृतिक सुन्दरता तथा सांस्कृतिक सम्पदाले भरिपूर्ण देश । साम्राज्यवादी शक्तिसँग भिडेर स्वतन्त्र अस्तित्व कायम गर्न सकेको ऐतिहासिक वास्तविकता ।", "paragraphs": ["निडर तथा साहसी अनि सदा हँसिलो मुहार भएको, परिश्रमी, इमानदार, स्वामीप्रति बफादार एवं आज्ञापालक नागरिक भएको देश । विश्वको अति विपन्न राष्ट्र जुन प्राकृतिक प्रकोप, मौसम र जलवायु परिवर्तनको उच्च जोखिममा पर्छ । केही दशकपूर्वसम्म स्थापित शान्तिपूर्ण राष्ट्रको छविमा एक दशक लामो माओवादी हिंसा, आतंक तथा राजा वीरेन्द्रको बीभत्स रूपमा वंश नाशपछि धमिरा लागेको छ । अहिले नयाँ नेपालको पहिचान बन्न पुगेको छ— युवा जनशक्ति निर्यात गर्ने राष्ट्र । ", "माथि उल्लेख गरिएको स्थापित दृष्टिकोणकै आधारमा विश्वले हामीलाई हेर्ने गर्छ । शीतयुद्ध कालखण्डमा अमेरिकी तथा रुसीले प्रतिस्पर्धा गर्थे नेपाललाई आफ्नो हितैषी राष्ट्र बनाउन । सन् १९९२ (शीतयुद्ध समापन) पश्चात् अमेरिका एकल विश्व महाशक्तिराष्ट्रका रूपमा उदाएपछि नेपालले पाउँदै आएको अन्तर्राष्ट्रिय सामूहिक महत्त्वमा केही गिरावट आयो । एक्काइसौं शताब्दीको दोस्रो दशकदेखि विश्व शक्ति सन्तुलनले नयाँ मोड लिँदै छ । अमेरिकालाई चीनले प्रतिस्पर्धात्मक चुनौती दिन थालेको छ ।", "बदलिँदो विश्व शक्ति सन्तुलनमा भूराजनीतिक र रणनीतिक महत्त्वका कारण नेपालको सान्दर्भिकता फेरि बढ्न थालेको छ । दुई छिमेकी उदीयमान शक्ति राष्ट्रहरूको नेपालप्रतिको हेराइमा पनि परिवर्तन आउन थालेको छ । परम्परादेखि नेपाललाई भारतले आफ्नो राष्ट्रिय सुरक्षाको अवधारणाअनुरूप हेर्दै आएको थियो । वर्तमान कालखण्डमा भारतले यस दृष्टिकोणलाई अझ बढी हस्तक्षेपकारी तुल्याएको छ । यही कारण उसको वर्तमान भूमिका असल छिमेकीको भन्दा सँधियारका रूपमा प्रकट हुँदै छ । अर्कोतर्फ, विगतमा तिब्बतबाहेक अन्य मामिलामा चीनले खासै चासो राख्दैनथ्यो । नेपालउपर हुने भारतीय थिचोमिचोतर्फ समेत उसले मौनधारण गर्ने नीति अख्तियार गर्थ्यो । वर्तमान कालखण्डमा भने चिनियाँ सक्रियता तथा चहलपहल बढ्न थालेको छ । उसको प्रमुख चासो चीनलाई घेराबन्दी गर्ने अमेरिकी रणनीतिमा नेपाल फस्न जाला भन्नेमा छ । ", "नयाँ विश्व शक्ति समीकरणसँगै अमेरिकाको नेपाल हेर्ने दृष्टिमा पनि परिवर्तन आएको छ । भारतीय चस्मा पहिरेर नेपालको मामिला हेर्ने अभ्यासलाई उसले त्यागेको छ । त्यस्तै, आर्थिक सहयोग गरेर लोकतान्त्रिक प्रणाली प्रवर्द्धन, मानवअधिकार संरक्षण, खाद्य पदार्थको उत्पादन वृद्धि तथा नेपालीको जीवन उकास्नमा सहयोग गर्न अग्रसर उसको चासो अहिले विपन्नताको भुमरीमा परेको राष्ट्रमा आतंककारी गतिविधि नियन्त्रणतर्फ केन्द्रित छ । ", "‘वसुधैव कुटुम्बकम्’ (समस्त विश्व हाम्रो परिवार) हाम्रो पुरातन संस्कार हो । वर्तमान कालखण्डमा विश्वलाई हेर्ने नेपाली नजर विरोधाभासपूर्ण छ । राज्य सञ्चालकहरूमा मित्रराष्ट्रको सहयोगबिना सत्तासीन हुने वा टिकिरहने सम्भावना शून्यसरह भएको पाइन्छ । स्वदेशीलाई कज्याउने तथा विदेशीलाई रिझाउने प्रचलन शीर्षस्थ नेताहरूमा हाबी भएको छ । सत्तासीन हुनुपूर्व तथा सत्ताच्युत भएपछि उनीहरू नै फेरि राष्ट्रवादी कहलिन ‘विदेशीले देशलाई बिगार्‍यो, विदेशमा शिक्षा प्राप्त गर्नेले देशलाई तहसनहस तुल्याए, देश विदेशीको चलखेल गर्ने क्रीडास्थलमा परिणत भयो’ भनेर कुप्रचार गर्ने गर्छन् । ", "राजनीतिक वृत्तमा ‘उग्र राष्ट्रवादी’ कहलिन एक किसिमको प्रतिस्पर्धा नै छ । कम्युनिस्ट कहलिन भारत, युरोपियन युनियन (ईयू) तथा अमेरिकाको भर्त्सना गर्नु अनिवार्य हुन्छ । त्यस्तै, पुरातन राजावादीलाई नेपालको संविधान–२०७२ विदेशीले निर्माण गरेको भन्ने छ । उनीहरूले पहिलो र दोस्रो जनआन्दोलनको सफलता, शान्ति प्रक्रिया, गणतन्त्र, संघीयता तथा धर्मनिरपेक्षता सबै विदेशीको हस्तक्षेपमा भएको भन्ने भाष्य निर्माण गरेका छन् । २००७ सालदेखि थाती राखिँदै आए पनि अन्ततः सम्भव भएको ‘नेपाली नागरिकका निर्वाचित प्रतिनिधिले निर्माण गरेको संविधान’, एक दशक लामो माओवादी द्वन्द्व, तराई–मधेशमा भएको केन्द्रीय शासन प्रणालीविरुद्धको विद्रोह उनीहरूका निम्ति आयातित हुन् । ", "नेपाली उग्र दक्षिणपन्थी तथा वामपन्थीको सम्मिश्रणबाट ‘उग्र राष्ट्रवादी’ जन्मिएका छन्, जो विदेशी शक्ति (भारत तथा पश्चिमा राष्ट्र) नेपाललाई भताभुंग तुल्याउन लागिपरेको भाष्य निर्माण गर्न प्रयत्नशील छन् । ‘कागले कान लग्यो’ भन्नासाथै कान नछामी आकाशमा उडेको कागको पछि दौडनु त नेपाली चरित्र नै हो । यस्तो नकारात्मक सोचाइले सर्वसाधारणमा ठूलै प्रभाव परेको छ । उग्र राष्ट्रवादीहरू यही राष्ट्रिय चरित्रलाई भजाउन व्यस्त रहँदै आएका छन् । ", "विडम्बना, आर्थिक सम्पन्नता हासिल गर्न ‘विदेश नगई धरै छैन’ भन्ने जनविश्वास देशव्यापी छ । देशको एकीकरणपूर्वदेखि नै सुखसुविधा प्राप्तिका निम्ति थातथलो छोड्नुपर्छ भन्ने मान्यता बस्दै आएको हो । वर्तमान कालखण्डमा उक्त भनाइ ‘देश नै छोड्नुपर्छ’ भनेर बदलिएको छ । तिनै उग्र राष्ट्रवादीहरूले आफ्ना सन्ततिलाई विदेश जान, चाहे अध्ययनार्थ होस् अथवा रोजगारीका निम्ति, उक्साउने गर्छन् । विदेशोन्मुख सन्ततिलाई आशीर्वाद दिँदै ‘सके उतै बस्नू, बरु मिले हामीलाई पनि बोलाउनू’ भन्नेहरूमा उग्र राष्ट्रवादीहरू नै बढी हुने गर्छन् । आफ्नालाई विदेशमुखी तथा अन्यलाई स्वदेशमुखी तुल्याउन उनीहरू माहिर छन् । ", "सर्वसाधारणमा पनि विगतमा रोजगारी अथवा अध्ययनका निम्ति जुनसुकै मुलुकमा पुगे पनि स्वदेश फर्कने प्रवृत्तिलाई सकेसम्म विदेशमै बस्ने प्रवृत्तिले विस्थापित गर्दै छ । सुखसुविधा स्वदेशमा बसेर पाइँदैन भन्ने विश्वस पहिलो जनआन्दोलनको सफलतापछि बढेको हो । ‘द लाइट द्‍याट फेल्ड : अ रेकनिङ’ पुस्तकमा लेखकद्वय इभान क्रस्तेभ तथा स्टेफेन होल्मस्ले यस्तो धारणा विकास हुनुका कारकहरू खोतलेका छन् । लेखकद्वयको भनाइमा स्थापित शासनको अन्त्य हुनासाथै उच्च आर्थिक जीवनशैली स्वतःस्फूर्त आउँछ भन्ने विश्वास हुन्छ । नेपालमा पनि पञ्चायतको पतनपश्चात् ‘राम राज्य’ स्थापना हुने जनविश्वास थियो । राम राज्यको कल्पनालाई कुशासन तथा भ्रष्टाचारले विस्थापित गर्‍यो । अकासिएको जनआकांक्षाअनुरूप देशले काँचुली फेर्न सकेन । देशमा व्याप्त निराशाबाट उन्मुक्ति पाउन विदेश पलायन हुनु प्रमुख विकल्प सावित हुँदै गयो । ", "विश्वलाई हेर्ने दृष्टिकोणमा भ्रमपूर्ण प्रचारकहरूको ठूलो भूमिका छ । अर्को नेपाली चरित्र हो— आफूले विश्वास वा आदर गरेको पात्रसँग प्रश्न नगर्नु । अन्यथा ‘विदेशीहरू नेपाललाई तहसनहस तुल्याउन चाहन्छन् ? नेपाल बिग्रँदा कुन राष्ट्रलाई फाइदा हुन्छ ?’ लगायतका प्रश्न गरिने थिए । वास्तविकता के हो भने, नेपाल असफल हुँदा कुनै पनि राष्ट्रलाई लाभ होइन, हानि नै हुन्छ । छिमेकी राष्ट्रहरूका निम्ति उन्नत नेपाल जति लाभदायक हुन्छ, त्यसको ठीक विपरीत विफल नेपाल हुन्छ । उनीहरूका निम्ति नेपालमा अस्थिरता बढ्नु अथवा द्वन्द्व हुनु भनेको नेपाली शरणार्थीको ओइरो थेग्नु हो, यहाँ भएको बजार गुमाउनु हो । जहाँसम्म शक्ति राष्ट्रहरूको सवाल छ, उनीहरूका निम्ति विफल राज्य घाँडो हुन्छ । तिनका नागरिकले तिरेको ट्याक्स असफल राष्ट्रलाई सहयोग गर्न तथा त्यहाँबाट ओइरिने शरणार्थीहरूको भरथेग गर्न खर्चिनुपर्ने हुन्छ । ", "प्राविधिक कारणले एक राष्ट्रले अर्को राष्ट्रका गतिविधिको निगरानीका निम्ति भूउपयोग गर्नु अनावश्यक भइसकेको छ । चीनलाई घेराबन्दी गर्ने प्रयासमा नेपाललाई अमेरिकाले प्रयोग गर्दै छ भन्ने भाष्य पूर्वाग्रही छ । भारतको सहयोगबिना अमेरिकालाई नेपाल प्रवेश गर्न सम्भव छैन । भारत–अमेरिका सम्बन्ध जतिसुकै सुध्रिए पनि प्रगाढ र मैत्रीपूर्ण भने छैन । भारत आफ्नै हैसियत निर्माणतर्फ उन्मुख छ । उसले किन अमेरिकाको सहयोगमा खर्बौंको व्यापारलाई तिलाञ्जली दिँदै चीनसँग निहुँ खोज्ने ? भारतले अमेरिकालाई नेपाल प्रवेश गर्न दिँदा उसको कुन राष्ट्रिय स्वार्थ पूर्ति हुन्छ ? ", "अर्को आधारहीन धारणा ‘ईयूले नेपालमा क्रिस्चियानिटी फैलाउँदै छ’ भन्ने हो । हेक्का होस्, संयुक्त राष्ट्रसंघ जस्तै ईयू पनि एक, क्षेत्रीय राष्ट्रहरूको संगठन हो, यो कुनै राष्ट्र होइन । दोस्रो, ईयू सदस्य राष्ट्रहरूका नागरिकमा धर्मप्रति विश्वास कमजोर हुँदै गइरहेको छ । यहाँ इभान क्रस्तेभ र स्टेफेन होल्मस्लाई स्मरण गर्नु आवश्यक हुन्छ । उनीहरूको भनाइमा, पोल्यान्ड तथा हंगेरीजस्ता क्याथोलिक जनसंख्याको वर्चस्व भएका राष्ट्रहरू ईयूका प्रशासकहरू नास्तिक भएकामा रुष्ट छन् । धर्म प्रचारकको धर्म नै धर्म प्रचार गर्नु हो भन्ने वास्तविकतालाई आत्मसात् गर्नैपर्छ । नेपालमा धर्म परिवर्तनको प्रमुख कारण छुवाछूत र विपन्नता हो । अरूलाई सत्तोसराप गर्नुको सट्टा हाम्रो ऊर्जा गरिबी निवारण तथा समावेशितातर्फ केन्द्रित हुनु बढी सार्थक हुन्छ । ", "दुर्गालाल श्रेष्ठ रचित र आनी छोइङ डोल्माले गाएको गीत ‘फूलको आँखामा फूलै संसार, काँडाको आँखामा काँडै संसार’ को मर्म बुझ्ने हो भने हामी राष्ट्र उत्थानका निम्ति विश्व समुदायको सहयात्री हुन सक्छौं । तर, यदि चौतर्फी शत्रुको घेराबन्दीमा परेको अनुभूति सँगालेर नै बसिरहने हो भने कहीँको पनि हुने छैनौं । उत्तर कोरिया तथा दक्षिण कोरियाले विश्वलाई त्यही पाठ सिकाएका छन् । चौतर्फी शत्रुको घेराबन्दीबाट त्रस्त उत्तर कोरिया आणविक बम तथा क्षेप्यास्त्र निर्माण गरेर सुरक्षित हुने प्रयासमा लागेको लाग्यै छ । उसका नागरिकहरू वर्षैपिच्छे भोकमरीको चपेटमा पर्ने गर्छन् । उदार दक्षिण कोरिया विकसित राष्ट्रको कोटीमा पर्छ जहाँ हजारौंहजार नेपाली युवा रोजगारी पाउन लालायित हुने गर्छन् । कुन मार्ग छनोट गर्ने, त्यो राष्ट्रले राख्ने विश्व दृष्टिमै निर्भर हुन्छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/ped/single-minded-story-13122023035215-1000x0.jpg&w=1000&h=0", "author": "विनोद सिजापति", "author_link": "https://ekantipur.com/author/author-10372", "published_date": "मंसिर २७, २०८०"},
{"link": "https://ekantipur.com/feature/2023/12/09/a-mountaineer-chasing-a-bird-48-06.html", "title": "चरा पछ्याउँदै हिमाल आरोही ", "summary": "कपिलवस्तु — सात पटक सगरमाथा चढे । तीन देशका ८ हजार मिटर अग्ला ६ हिमालको आरोहण गरे । मनास्लु, मकालु र धवलागिरि प्रथम हिमालदेखि युरोपका सबै अग्ला हिमाल चढिसके । पाकिस्तानको जीटु (गासरब्रम टु) र तिब्बतको सिसापाङको चुचुरोमा उभिए । तर, अहिले उनी आरोहीको विगत बोकेर वाइल्डलाइफ फोटोग्राफीको यात्रामा रमेका छन् । उनी हुन्, काठमाडौं महानगरपालिका–१३, वाफलका ५६ वर्षीय पेम्बा शेर्पा । ", "paragraphs": ["माउन्टेन गाइड पेम्बा एक समय हिमाल चढ्ने एक्सपिडिसन पनि चलाउँथे । तर, २३ सेप्टेम्बर २०१२ को बिहान साढे २ बजे उनको जीवनमा कालो दिन बन्यो । उनी ७ विदेशीसहित १३ जनाको टोलीको नेतृत्व गरेर मनास्लु हिमाल आरोहणमा थिए । तेस्रो शिविर खडा गरेर आरोहीहरू राखेपछि उनी आवश्यक खानेकुरा लिन तल झरे । तेस्रो दिन बिहान उनको स्याटलाइटमा फोन आयो, ठूलो दुर्घटना भयो । हिउँको ढिक्का खसेर आरोहीहरूको मृत्यु भयो । पेम्बाका अनुसार त्यो दुर्घटनामा ६ फ्रेन्च र एक क्यानेडियनको मृत्यु भयो ।", "सोलुखुम्बुको दूधकुण्ड नगरपालिका ताकसेन्दुका उनलाई यही घटना जीवनको युटर्न भइदियो । यो दुर्घटनामा भाग्यले बाँचेपछि उनी प्रकृति, चरा र वन्यजन्तुको समीपमा आइपुगे । पछिल्लो पाँच वर्षमै उनी कहलिएका वाइल्डलाइफ फोटोग्राफर बनिसकेका छन् । । सिक्दै जान्दै क्यामरा चलाउँदै अघि बढेका उनले खिचेका फोटोले सबैको मन छुन्छ । चरा वन्यजन्तुका कमेडियन स्वभावका तस्बिर खिच्न खप्पिस सिपालु भएकैले उनका तस्बिर धेरैको रोजाइमा परिरहेका छन् । ", "त्यो दुर्घटनापछि धेरै दिन उनको मन स्थिर भएन । के गर्ने, कसो गर्नेको अलमलमा उनी हराइरहे । त्यहीबीचमा परेको जन्मदिनमा उनकी श्रीमतीले उनलाई क्याननको ८० डी क्यामेरा उपहार दिइन् । उनले जानी नजानी फोटो खिच्न थाले । ", "सन् २०१४ मा आइफोन किनेपछि फोटो खिच्ने रुचि झनै जाग्यो । २०१८ मा साथीभाइ भेट्न र घुम्न फ्रान्स जाँदा क्यामरा बोकेर गए । त्यतिबेला रुसमा विश्व फुटबल हुँदै थियो । फ्रान्सेली साथी जेराड सिलरमिडीसँग उपाधि कसले जित्छ भनेर कुरैकुरामा उनले बाजी थापे । उनले फ्रान्सले जित्छ भन्ने दाबी गरे । व्यावसायिक रूपमा हिमाल नचढ्ने अठोट गरेका पेम्बाले साथीभाइसँग रमाइलोका लागि हिमाल उक्लिने भए । बाजी ठोकेर उनी साथीसँग लहैलहैमा इटालीको मोओज हिमाल चढ्न गए ।", "हिमालबाट फर्केर आएकै साँझ फाइनल प्रतियोगिता थियो । नभन्दै फ्रान्सले जित्यो । बाजी जितेपछि उनको मनमा अंकुराइरहेको फोटोग्राफीको रुचि बुझेर साथीले तत्कालै १ हजार ५ सय युरोमा ट्याम्रोनको १५०–६०० जीटु जुम लेन्स किनिदियो । ठूलो लेन्स भएकाले उनी चरा, वन्यजन्तुको फोटो खिच्न सक्ने भए । खिच्दै जाँदा उनको रुचि वन्यजन्तुको फोटो खिच्नेतिर पो सोझियो । उनले अझै राम्रो क्यामेरा फाइब डी मार्क फोर किने । सन् २०१९ देखि भने उनी पूरापूर चरा, वन्यजन्तुको फोटोग्राफीमा रमाउन थाले । ‘तराईको लोल्यान्डदेखि हाइल्यान्डसम्म कुद्छु,’ उनले सुनाए, ‘चरा र वन्यजन्तुको फोटो खिच्दा आनन्द आउँछ ।", "५ वर्षयता उनले फाँटदेखि हिमालको चुचुरोसम्म पाइने ४ सय २५ बढी प्रजातिका चराको तस्बिर खिचेका छन् । उनी बाघको फोटो खिच्न ५ वर्षमा १६ औं पटक चितवन पुगे । १५ पटकसम्म बाघ देख्न नपाएको थकथकी सुनाए । तर, गत वर्षको जाडोमा १६ औं यात्रामा अचम्मै भयो । ‘एकै दिनमा लगालग फरक–फरक ठाउँमा ५ वटा बाघ देख्दा म त छाँगाबाट खसेजस्तो भएँ,’ उनले भने, ‘एक्साइटिङ भएर फोटो खिचें । लाइटिङ मिले नमिलेको थाहा नै पाइनँ ।’ ", "पहिलो बाघ नदीबाट पानी पिएर आइरहेको थियो । अर्को चाहिँ बाटो क्रस गरेर गयो । फोटो खासै बनेन । अप्ठ्यारो ठाउँमा थियो । त्यसपछि तीन वटा बाघ बाटैबाटो आफूतिर आइरहेको उनले सुनाए । सिधै देखिएर फोटो खिच्दा डर र बाघ भाग्ला कि भनेर लुकेर भुइँमा सुतेर ५२ स्न्याप फोटो खिचे, तीमध्ये ६ वटा मात्रै राम्रो रहेको उनले बताए । ‘तीन बाघ बाटोमा हिँडिरहेको फोटो खिच्दा निकै आनन्दित बनें,’ उनले भने, ‘त्यतिबेला खुसीको सीमै रहेन । डर, त्राससँगै उत्तिकै रोमाञ्चित बनें ।’", "वाइल्डलाइफ फोटोग्राफीमा उनले सँगालेका अनुभव रोचक मात्रै छैनन्, रोमाञ्चक पनि छन् । २०२२ को डिसेम्बरमा चितवनको माडीमा बाघसँग ४५ मिनेट बिताउन पाउँदाको क्षण निकै रोमाञ्चक भएको उनले बताए । ‘जोडी बाघ थिए । पोथीचाहिँ हामीलाई देखेर डराएर भागे पनि भाले भने नदीको पानीमा बसिरह्यो । धेरै बेर बाघ हेर्दै बसें । त्यसपछि फोटो खिच्न थालें,’ उनले भने, ‘क्यामराको सटको आवाज सुनेर नदी क्रस गरेर बाघ पारि गयो ।’ उनी यत्तिमै रोकिएनन् । भोलिपल्ट पनि बाघ देख्न पाइन्छ कि भनेर सोही ठाउँमा गएर कुरेर बसिरहे । ‘तर, त्यो दिन त बाघ होइन । उन्मुक्त बनेर बसिरहेको ध्रुवे हात्ती पो भेटियो,’ उनले सुनाए, ‘त्यसपछि हामी हतार–हतार खोला तरेर पारि गयौं । धन्न ज्यान जोगायौं ।’", "तराईको मैदानदेखि उनी हिमालको काखसम्म फोटो खिच्नकै लागि धाएका छन् । उनले सगरमाथा आसपासको क्षेत्रमा बसेर पनि चराको तस्बिर खिचेका छन् । गोक्योमा तिब्बतीयन स्नोकर्क, हिमालयन स्नोकर्क, रेन्जोलादेखि थोरै तल डाँफे र चिलिमे कालापत्थरमा एल्पेन एसेन्ट्रो चराको फोटो खिचेको बताउँदै उनले हिमाल र पहाडमा पाइने मुनाल, च्याखुरा, लुइचे, कालिज र चिलको तस्बिर खिचेको अनुभव सुनाए । यस वर्ष उनले हिमाली क्षेत्रमा पाइने युरोपियन फिन्च, गोल्डेन फिन्च, मंगोलियन फिन्च र हर्नलार्कलगायत १० वटा चराको फोटो मुस्ताङमा खिच्ने मौका पाए । ३५ बढी प्रजातिका वन्यजन्तुलाई क्यामरामा कैद गरेका उनले कस्तूरी मृग, झारल, घोरल, थार, नाउर, बाह्रसिंगा, कृष्णसार र अर्नालगायतको फोटो खिचेका छन् । ", "फोटो खिच्नका लागि पर्सा, चितवन, बर्दिया, शुक्लाफाँटा, लाङटाङ र सगरमाथा राष्ट्रिय निकुञ्ज पुगेका उनी चरा र वन्यजन्तु पछ्याउँदै ३० जिल्ला पुगिसकेका छन् । ‘आफूले खिचेका तस्बिरमा पहिले एसियन प्याराडाइज फ्लाइक्याचर थियो,’ उनले भने, ‘यसपालिबाट भने हिमाली चरा युरोपियन फिन्चले काँडे फुलको बीउ खाँदाको तस्बिर आफूले अहिलेसम्म खिचेको मध्ये उत्कृष्ट लागेको छ ।’ पेम्बा आफ्ना तस्बिर हेरेर आफैं मन्त्रमुग्ध हुन्छन् । वन्यजन्तुका अनेकन भावका तस्बिर देख्दा रिस, राग र द्वेष हराएर गएजस्तो अनुभूति हुने उनले बताए । ", "चराविद् मनशान्त घिमिरेले हिमालमा पाइने गोल्डेन फिन्चको फोटो खिच्ने नेपालका विरलैमध्येका एक उनी रहेको बताए । मुस्ताङमा यो चरा पाइन्छ भनेपछि पेम्बा उतै हान्निएका थिए । ‘यही चराको फोटो खिच्छु भनेर हुँदैन,’ पेम्बाले प्रस्ट्याउँदै भने, ‘जे देख्यो त्यसैलाई खिचेर रमाउनु सक्नु पर्छ ।’ फुर्र फुर्र उडी हिँड्ने चराको स्वभावका कारण चराको फोटो खिच्दा सेकेन्ड सेकेन्डको महत्त्व हुने उनले सुनाए । ‘चरा देख्नासाथ क्यामराको ट्रिगरमा औंला राखी राख्नुपर्छ,’ उनले भने, ‘कतिखेर के गर्छ थाहा हुँदैन ।’ पेम्बाले त्यो तस्बिर खिच्दा आफूलाई गर्वको महसुस भएको बताए । ", "२०१९ अघिसम्म पेम्बा सामान्य रूपमा फोटो खिच्दै फेसबुकमा राख्थे । क्यामेरा चलाउने पोख्त सीप त्यतिबेलासम्म आफूमा नभएको उनले सुनाए । त्यसैले अटोमा राखेर खिच्थे । फोटो हेर्नेहरूले दिएका सुझाव मनन गर्थे । एक दिन फेसबुकमा राखेको उनको फोटो देखेर वाइल्डलाइफ फोटो पत्रकार चुङ्वा शेर्पाले उनलाई बोलाए । चुङ्बाले उनको फोटो खिचाइमा कमजोरी रहेको औंल्याउँदै आधारभूत टिप्स र टेक्निक मात्रै दिएनन्, उनको क्यामेराको सेटिङ पनि मिलाइदिए । अनि अन्डर र ओभर लाइटमा फोटो खिच्ने तरिका पनि सिकाइदिए । समय मिलाएर चुङ्बासँग फोटो खिच्न उपत्यका बाहिर जान थाले । यो अभ्यासले उनलाई आफ्ना कमजोरीबारे थाहा हुँदै गयो र नयाँ सीप र शैली बुझ्ने मौका दियो । अहिले उनीसँग करिब १० लाखको ग्याजेट छ । क्याननको ५ डी मार्क फोर क्यामरा चलाउने उनीसँग क्याननकै एल ४ को ६०० एमएमको प्राइम लेन्स पनि छ । ", "पेम्बाले चराको तस्बिर खिच्दा केही रेकर्ड पनि राखेका छन् । भक्तपुरको मनोहरामा सञ्जय श्रेष्ठसँग फोटो खिच्न जाँदा उनले जल गौंथलीको फोटो खिचे । पछि पो उनले थाहा पाए, यो चरा त २५ वर्षपछि देखिएको रहेछ । सुगम ताम्राकारसँग मिलेर उनले विरलै आउने बटुवा चरा लङबिल प्रलोबर र सामुद्रिक चरा ठिमाहा फ्यालफ्यालेले नेपालमा पहिलो पटक बच्चा जन्माउँदाको गुँडसहितको फोटो पनि खिचेका थिए । दुई विश्व प्रसिद्ध पन्छी लेखक डेभिड चान्डलर र डोमेनी कुजेन्सद्वारा लिखित हन्ड्रेड बर्ड्स टु सी बिफोर यु डाई (मर्नुअघि हेर्नुपर्ने सय चराहरू) पुस्तकमा उनले खिचेको हिमालयन कुटियाको तस्बिर समावेश गरिएको छ ।", "पेसाले माउन्टेन गाइड पेम्बाले सन् २००६ मा फ्रान्सेली सांस्कृतिक केन्द्रमा एक वर्ष फ्रेन्च भाषा पढे । त्यही बेला फ्रान्सेली केन्द्रको व्यानर सगरमाथा चुचुरोमा फहराएपछि उनी तीन महिनाका लागि फ्रान्स घुम्न पाए । त्यहाँ पनि उनले फ्रेन्च भाषा पढे । फ्रेन्चसँग हेलमेल बढेपछि उनले फ्रान्सबाट नेपाल र तिब्बतका हिमाल चढ्न आउने धेरै फ्रान्सेलीलाई हिमाल आरोहण गराउने काम गर्थे । ", "फ्रेन्चसँगको निकटताकै कारण उनले आफ्नो नाम पेम्बाका अघि फ्रेन्च लेख्न थाले । सन् १९९९ बाट सुरु भएको सगरमाथा आरोहणको यात्रा सन् २००६ सम्म आइपुग्दा उनले ७ पटक आरोहण गरे । नेपालको ८ हजार १ सय ६३ मिटर अग्लो मनास्लु, ८ हजार ४ सय ८१ मिटर अग्लो मकालु र ८ हजार १ सय ६७ मिटर अग्लो धवलागिरि पहिलो हिमाल आरोहण गरेका उनी कहीं गाइडका रूपमा त कहीं आफैं हिमाल आरोहण आयोजकका रूपमा पुगेका थिए । ", "संसारको १३ औं अग्लो उच्च हिमाल पाकिस्तानको ८ हजार ३५ मिटर अग्लो ग्रासरब्रज टु (जीटु) र तिब्बतको ८ हजार २७ मिटर अग्लो सिसापाङ आरोहण गरिसकेका उनले युरोपका सबै अग्ला हिमाल चढेका छन् । युरोपको सबैभन्दा अग्लो फ्रान्सको ममलंग, इटालीको मोओज (मोन्तराज) र स्विट्जरल्यान्डको सेगवाल (मेत्रोन) को समेत उनले आरोहण गरिसकेका छन् ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/pemba-sherpa-09122023043000-1000x0.jpg&w=1000&h=0", "author": "मनोज पौडेल", "author_link": "https://ekantipur.com/author/author-8878", "published_date": "मंसिर २३, २०८०"},
{"link": "https://ekantipur.com/business/2023/12/12/the-asset-clearance-bill-will-be-passed-before-the-investment-conference-19-43.html", "title": "लगानी सम्मेलनअघि सम्पत्ति शुद्धीकरण विधेयक पारित गरिने", "summary": "काठमाडौँ — सम्पत्ति शुद्धीकरणसँग सम्बन्धित कानुनका विधेयक संसद्बाट चाँडै पारित हुने अर्थमन्त्री प्रकाशशरण महतले बताएका छन् । वैशाख ९ र १० मा काठमाडौंमा आयोजना हुने तेस्रो लगानी सम्मेलनअघि नै विधेयक संसद्बाट पारित भइसक्ने उनको भनाइ छ ।", "paragraphs": ["‘हामी लगानी सम्मेलनअगावै नेपालको सार्वभौम साख मूल्यांकन (कन्ट्री रेटिङ) को काम सक्छौं,’ उनले भने, ‘अहिले सबै खालका समस्या र चुनौती हटाउन लागेका छौं ।’ तेस्रो लगानी सम्मेलनबारे सोमबार अर्थ मन्त्रालयमा विकास साझेदारसँगको छलफलपछि मन्त्री महतले अरू देशभन्दा नेपालमै किन लगानी गर्ने भन्ने लगानीकर्ताले सोध्ने प्रश्नको जवाफ आफूहरूसँग रहेको बताए ।", "‘नेपालमा धेरै माग छ आपूर्ति कम छ, त्यसकारण नेपाल लगानीका लागि उत्कृष्ट गन्तव्य हो,’ उनले भने, ‘जलविद्युत्, पर्यटन, सूचना प्रविधि, कृषि लगानीका सम्भावित उर्वर क्षेत्र हुन् ।’ लगानीकर्ताले नेपालमा लगानीको वातावरणबारे के सोच्छन् र हामीले के कुरामा सुधार गर्नुपर्छ भन्नेमा लागिरहेको उनले जनाए । ‘साना तथा मझौला उद्यममा पनि लगानी गर्न सकिन्छ, नेपालमा लगानीका लागि धेरै सम्भावनाका क्षेत्र छन्,’ उनले भने, ‘लगानीका क्षेत्रमा देखिएका समस्या हटाउन सरकारले गम्भीर भएर काम गरिरहेको छ ।’", "लगानी सम्मेलनलाई कसरी प्रभावकारी र नतिजामुखी बनाउन सकिन्छ भन्नेबारे विकास साझेदारसँग मन्त्रालयमा छलफल भएको हो । छलफलमा मुख्य सचिव वैकुण्ठ अर्यालले लगानीकर्ताले गर्ने प्रतिबद्धताअनुसारको लगानी प्राप्तिका लागि नीतिगत र प्रक्रियागत सुधार गरिरहेको प्रस्ट्याए । तेस्रो लगानी सम्मेलन आयोजना गर्न सरकारले आन्तरिक तयारी तीव्र पारेको उनको भनाइ छ ।", "सम्मेलन आयोजना गर्न गठित निर्देशक र कार्यान्वयन समितिको बैठक बसिसकेको छ । सार्वजनिक–निजी साझेदारीमा नेपालमा लगानी गर्न के–कस्ता कानुनी र प्रक्रियागत समस्या समाधान गर्न आवश्यक छ भन्नेबारे छलफल भएको जनाइएको छ । सम्मेलन आयोजना गर्न अर्थमन्त्रीको संयोजकत्वमा निर्देशक समिति, मुख्य सचिवको संयोजकत्वमा कार्यान्वयन समिति र उद्योग, वाणिज्य तथा आपूर्ति मन्त्रालयका सचिवको संयोजकत्वमा प्राविधिक समिति गठन गरिएको छ । निर्देशक समितिको पहिलो बैठक यही मंसिर १० र कार्यान्वयन समितिको बैठक १९ मा बसेको थियो । प्राविधिक समितिको बैठक भने अझै बस्न सकेको छैन ।", "सम्मेलनको कार्यतालिका र ढाँचा स्वीकृत गर्ने, लगानी गर्ने वातावरण बनाउन आवश्यक नीतिगत सुधारका क्षेत्र पहिचान गर्ने र सम्मेलनको समग्र पक्ष हेर्ने काम निर्देशक समितिको हो । अर्थमन्त्रीको संयोजकत्वमा गठित उक्त समितिमा परराष्ट्र, ऊर्जा, भौतिक पूर्वाधार, संस्कृति पर्यटन, उद्योग, कृषि, सहरी र संघीय मामिलामन्त्री, राष्ट्रिय योजना आयोगका उपाध्यक्ष, मुख्य सचिव, नेपाल राष्ट्र बैंकका गभर्नर, प्रधानमन्त्री तथा मन्त्रिपरिषद्को कार्यालयका सचिव, अर्थ सचिव, उद्योग सचिव, निजी क्षेत्रका तीन छाता संस्थाका अध्यक्ष सदस्य छन् ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/maht-12122023033404-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/business/2023/12/12/federation-jtucc-economic-cooperation-mou-18-08.html", "title": "महासंघ-जेटीयूसीसी आर्थिक सहकार्य समझदारी", "summary": "काठमाडौँ — नेपाल उद्योग वाणिज्य महासंघ र ट्रेड युनियन महासंघहरूको प्रतिनिधित्व गर्ने संस्था संयुक्त ट्रेड युनियन समन्वय केन्द्रबीच समग्र आर्थिक विकासमा सहकार्य गर्ने विषयमा समझदारी भएको छ ।", "paragraphs": ["आपसी सहयोग, उत्पादकत्व वृद्धि, श्रमको सुधारलगायत विषयमा सहकार्य गर्नेसम्बन्धी समझदारी भएको हो । यसमा महासंघका तर्फबाट अध्यक्ष चन्द्रप्रसाद ढकाल र केन्द्रका तर्फबाट केन्द्रका अध्यक्ष विनोद श्रेष्ठले हस्ताक्षर गरे । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/jtuc-12122023033240-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/opinion/2023/12/13/the-infant-mother-mental-health-relationship-08-11.html", "title": "शिशु-आमाबीचको मनोस्वास्थ्य सम्बन्ध", "summary": "शिशुको स्वास्थ्यको आधार नै आमाको स्वास्थ्य हो । आमासँगको सम्बन्ध र सामीप्यबाट बच्चाको अस्तित्व र विकासको आधार तयार हुने गर्छ । आमाबाटै सहारा र भरोसा मिल्छ । बच्चाको प्रवृत्ति, स्वभाव र व्यक्तित्व धेरै हदसम्म आमाबाटै सरेको हुन्छ । कुनै पनि विषय वा तनावलाई हेर्ने, बुझ्ने र त्यसप्रति प्रतिक्रिया जनाउने तरिका बच्चाले आमा र बुबाबाटै सिक्छ ।", "paragraphs": ["बच्चाको शरीरका कोषहरू र वंशाणु आमाबुबाबाटै जाने हुन् । राम्रा गुणहरूसहित रोगको सम्भावना पनि सर्ने गर्छ । आमाको पोषण र स्वास्थ्य स्थितिले प्रत्यक्ष रूपमै शिशुको समग्र स्वास्थ्यमा प्रभाव पार्छ । ", "बच्चा गर्भमा हुँदा त आमाको अवस्थाको अझ सिधा असर पर्ने हुन्छ । शरीरको मात्र नभई मनमस्तिष्कको प्रारूप, आधार र खाका दूरगामी हिसाबले यही बेला तय र तयार हुन्छ । अतः आमाबाट बच्चामा वाञ्छित प्रभाव परोस् भन्न गर्भावस्थामा ध्यान दिनुपर्ने प्रमुख पक्षहरू हुन्— सन्तुलित र स्वस्थ आहार, पेयजल, पोषण, संक्रमणबाट बचावट, तनाव व्यवस्थापन, व्यायाम । ", "गर्भवती महिला र गर्भमा रहेको बच्चालाई एउटा एकाइका रूपमा हेर्न सकिन्छ । यी दुई परस्परमा सम्बन्धित र धेरै पक्षमा पूरक पनि हुन्छन् । हरेक महिला वास्तवमा सन्तानमा पुगेर आमामा रूपान्तरित हुन्छिन् । अर्कातिर, आमा नै शिशुको अस्तित्व, स्वास्थ्य र नियतिको आधार,निर्णायक र निर्धारकसम्म हुने गर्छिन् । आमाबाट कुनै पनि रोगबाट बच्ने बचावटका तत्त्व/आधार र रोगतिर धकेल्ने जोखिम/खतराका तत्त्वहरूसमेत बच्चामा जान्छन् । ", "आमाको तनावले आमा स्वयंलाई असर परे जस्तै गर्भको शिशुलाई पनि विभिन्न हिसाबले, कतिपय त अझ गम्भीर रूपमा असर पैदा हुन सक्छ भनिएको छ विभिन्न प्रतिवेदनमा । हल्का तनाव (जस्तै— शारीरिक व्यायाम, मानसिक सक्रियता आदि) ले धेरै हदसम्म अनुकूल प्रभाव ल्याउँछ । यसले शिशुको कोष विकासमा बढावा दिन्छ । मध्यमदेखि कडा खालको तनाव (जस्तै— घरेलु हिंसा, यातना, दुर्व्यवहार, विपत्ति आदि) ले भने प्रतिकूल असरहरू निम्त्याउने गर्छ । तनावबाट आमामा डिप्रेसन, एन्जाइटीजस्ता मानसिक अस्वस्थता देखिँदा हर्मोन, स्टेरोइड, स्नायु रसायन, रिसेप्टर, वंशाणुकै तहमा असरहरू सालनाल वा दूधका माध्यमबाट बच्चामा प्रसारित, वितरित हुन्छ ।", "सुषुम्नाको झिल्लीमा असर पार्ने र सुन्निएर त्यसका माध्यमबाट पनि यी कुरा शिशुमा प्रसार भई मनमस्तिष्कको बनोट, विकास, परिपक्वतामा प्रभाव पर्ने हुन्छ । यस्तो असर तत्कालीन, अल्पकालीन र दीर्घकालीन, दूरगामीसमेत हुन सक्छ । यस्तो असर बच्चाको मस्तिष्कका विभिन्न भागको बनावट, स्नायु रसायन, स्नायु रिसेप्टरहरूको संवेदनशीलता वा विद्युतीय–रासायनिक तहमा गडबडी पैदा भई व्यक्तिको प्रवृत्ति, स्वभाव र लक्षणको तहसम्म पुग्न सक्छ । यस्तो असरले बच्चामा चिडचिडापन, छटपटी, कमजोरी, अनिद्रा, चकचकेपना, अरुचि, एकाग्रता–स्मरण शक्तिमा समस्या हुन सक्छ । अनि बच्चाको वृद्धि, विकास, परिपक्वता, समायोजन आदिमा गतिरोध भई डिप्रेसन, एन्जाइटी, एडीएचडी, अटिजम, साइकोसिस, सुस्त मनस्थितिलगायतका रोग उत्पन्न हुन सक्छन् । आमाले गर्भावस्थामा गरेको सुर्ती–गाँजाको सेवन, धूमपान, मद्यपानलगायतले बच्चाको मनमस्तिष्क र विभिन्न भागमा असर पर्न जान्छ । ", "आम रूपमा गर्भावस्थामा कुनै पनि रोगको उपचार गर्न हिचकिचाहट हुन्छ । हुन पनि जथाभावी औषधि सेवन गर्नु बच्चाका लागि खतरनाक सावित हुन सक्छ, सावधानी जरुरी छ नै । मानसिक रोगको सवालमा उपचारमा जान सामान्य अवस्थामा आनाकानी हुन्छ भने गर्भवती महिलाको सवालमा त झनै हुने नै भयो । तर जति–जति यस विषयमा अध्ययन–अनुसन्धानबाट तथ्यहरू अगाडि आए, त्यति–त्यति के प्रस्ट हुँदै गएको छ भने, जति चाँडो आमाको मनोभावनात्मक रोग र तनावको पहिचान गरी उपचार गर्न सक्यो, त्यसबाट बच्चामा देखा पर्न सक्ने मानसिक प्रतिकूलता उति छिटो कम गर्न सकिन्छ ।", "आमालाई मानसिक रोग लागेको अवस्थामा खुवाइएको औषधिबाट बच्चालाई हुने फाइदा सम्भावित प्रतिकूलताका तुलनामा धेरै गुणा ज्यादा हुन्छ । त्यस्ता सम्भावित असरहरू पनि सतर्कता अपनाउन सके घटाउन सकिन्छ, उपचारले आमालाई हुने फाइदा त आफ्नो ठाउँमा छँदै छ । अतः गर्भवती महिलाको कडा खालको तनाव र मानसिक रोगहरूको उपचार बच्चा र आमा दुवैको हितका लागि समयमै दक्ष चिकित्सकबाट गराउनु अति जरुरी हुन्छ । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/aamaa-maanasik-10102021041144-13122023032215-1000x0.jpg&w=1000&h=0", "author": "डा. धनरत्न शाक्य", "author_link": "https://ekantipur.com/author/author-15856", "published_date": "मंसिर २७, २०८०"},
{"link": "https://ekantipur.com/business/2023/12/12/helping-the-shanghai-chamber-to-attract-tourists-21-22.html", "title": "पर्यटक भित्र्याउन सांघाई चेम्बरको सघाउने", "summary": "काठमाडौँ — नेपालमा पर्यटक बढाउन चीनको सांघाई चेम्बर अफ कमर्स र टुरिजम बोर्ड हन्जायो सिटीले सहयोग गर्ने भएका छन् । एमाले नेता कमल गौतमको नेतृत्वमा चीन भ्रमणमा गएको टेलीसँगको छलफलमा सांघाई चेम्बरले उक्त प्रतिबद्धता जनाएको हो । ", "paragraphs": ["सांघाई चेम्बर अफ कमर्सका तर्फबाट मिस जियोले राखेको वार्तामा नेपाल र चीनमा पर्यटकीय विकाससँग सम्बद्ध विषयमा छलफल भएको थियो । यसैगरी टुरिजम बोर्ड हन्जायो सिटी अध्यक्ष मिस ओयोले राखेको वार्तामा नेपालका लुम्बिनी, पोखरा र हिमालयन क्षेत्रमा पर्यटन भित्र्याउन आपसमा सहयोग गर्ने विषयमा छलफल भएको पनि नेता गौतमले जारी गरेको विज्ञप्तिमा बताइएको छ ।", "पर्यटकलाई आवश्यक आवतजावतमा सहयोग गर्न आफ्नो कम्पनी हिमालय एयरलाइन्सले सघाउने पनि एयरलाइन्सका जनरल म्यानेजर एनले जनाएको पनि विज्ञप्तिमा जनाइएको छ । नेपालको विकासका लागि आफ्नो कम्पनी सहयोगी हुने उनको भनाइ छ ।", "यही डिसेम्बर २ मा हिमालय एयरबाट नेपाली टोली सांघाई गएको थियो । टोलीले हुजो सिटीको कम्युनिस्ट पार्टीका नेता च्याङले राखेको द्विपक्षीय वार्तामा नेता गौतमले इतिहासदेखि नै चीनसँग राम्रो सम्बन्ध भएको र २६ सय वर्षअघि जन्मिएका भगवान् गौतम बुद्धको जन्मभूमि हेर्न आउन चिनियाँ पर्यटकलाई आग्रहसमेत गरेको विज्ञप्तिमा उल्लेख छ ।", "प्यागोडा शैलीमा अरनिकोले चीनमा बनाएका मन्दिर, राजकुमारी भृकुटी र स्रङचङ गम्पोबारे पनि चर्चा भएको बताइएको छ । कोभिडका बेला बन्द चिनियाँ नाका खोलिनुपर्ने र युरोप, अमेरिकाले पढ्न र काम गर्न दिएको सुविधा चीनले पनि उपलब्ध गराउनुपर्नेमा जोड दिइएको पनि जनाइएको छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/china-12122023034353-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/business/2023/12/12/executive-director-of-oil-corporation-thani-resigned-20-04.html", "title": "आयल निगमका कार्यकारी निर्देशक थानीले दिए राजीनामा", "summary": "काठमाडौँ — नेपाल आयल निगमका कार्यकारी निर्देशक उमेशप्रसाद थानीले राजीनामा दिएका छन् । थानीलाई नेपाली कांग्रेसका सभापति शेरबहादुर देउवा नेतृत्वको सरकारले २०७८ को फागुनमा निगमको कार्यकारी निर्देशक नियुक्त गरेको थियो ।", "paragraphs": ["थानीले एक वर्ष तीन महिना कार्यकाल बाँकी छँदै कार्यकारी निर्देशक पदबाट राजीनामा दिएका छन् ।", "उनले मंगलबार अपराह्न उद्योग, वाणिज्य तथा आपूर्तिमन्त्री रमेश रिजाललाई भेटेर राजीनामा बुझाएका छन् । घाटामा रहेको निगमलाई हालै नाफाको अवस्थामा पुर्‍याएका थानी अब सक्रिय राजनीतिमा आउने तयारीमा रहेको निकटस्थहरु बताउँछन् । उनी कांग्रेस निकट इन्जिनियरहरुको संगठन सिडेनको अध्यक्षसमेत भइसकेका नेता हुन् ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/thani-12122023125915-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/opinion/2023/12/13/indias-changing-worldview-03-40.html", "title": "भारतको बदलिँदो विश्वदृष्टि", "summary": "नेपाल–भारत संयुक्त आयोगको सातौं बैठकमा भाग लिन भारतका विदेशमन्त्री एस जयशंकर आगामी जनवरीको पहिलो साता काठमाडौं आउने चर्चा छ । भ्रमण कार्यक्रमको औपचारिक पुष्टि भने भइसकेको छैन । सन् २०१५ पछि निरन्तर ओरालो लाग्दै गएको नेपाल–भारत सम्बन्धलाई २०२० मा नेपालको आधिकारिक नक्सा अद्यावधिक गर्ने क्रममा लिम्पियाधुरा, लिपुलेक र कालापानी समावेश हुने गरी गरिएको संविधान संशोधनले अझ बढी जटिल बनाएको थियो ।", "paragraphs": ["नयाँदिल्ली र काठमाडौंबीच सम्पन्न त्यसपछिका उच्चस्तरीय भ्रमणहरूको दृग्भ्रम (आप्टिक्स) चहकिलो देखिए पनि द्विपक्षीय सम्बन्धका आधारभूत मुद्दाहरू — सीमा विवाद, १९५० को सन्धि एवं एकअर्काको सुरक्षा चिन्ता — यथावत् छन् । अहिले आएर त्यस सूचीमा गोर्खा भर्ती विवाद पनि थपिएको छ । १९४७ मा बेलायत, भारत र नेपालबीचको त्रिपक्षीय सम्झौताद्वारा निर्देशित सन्धिराष्ट्रका गोर्खाली सेनामा नेपाली नागरिकको संलग्नतासम्बन्धी व्यवस्थालाई नयाँदिल्लीको एकपक्षीय ‘अग्निपथ र अग्निवीर’ पद्धतिले खलबल्याइदिएको छ ।", "एकआपसबीचका असहमतिका स्वरहरू पहिले पनि सुनिन्थे, अब भने त्यस्ता मतभेदहरू संस्थागत भएर अविश्वासको खाडलमा परिणत हुने क्रममा छन् । जनस्तरको सम्बन्ध पनि अब पहिले जस्तो रहेन । जटिल रोगको इलाज र चारधाम यात्राका लागि अझैसम्म सामान्य नेपालीहरूका लागि भारतको विकल्प छैन तर उल्लेख्य कामदारहरूको गन्तव्य गुजरात र महाराष्ट्रको साटो पश्चिम र दक्षिण–पूर्व एसिया भइसकेको छ । उच्च शिक्षाका लागि सीमापारि जाने चलन त मधेशबाट समेत लगभग समाप्त भइसकेको छ । वारिपारि हुने बिहेवारी पनि घट्दै गइरहेको छ । चलनचल्तीको भाषामा ‘रोटी–बेटी र रोजीरोटी’ भनिने सम्बन्धका तन्तुहरू अद्यापि कायम रहे पनि तिनको व्यापकता निरन्तर पातलिने क्रममा छ ।", "झन्डै एक लाखको संख्यामा अर्धसैनिक सीमा सशस्त्र बल (एसएसबी) तैनाथ गरेर सुरु भएको नेपाल–भारत सीमाको सैनिकीकरणलाई भारतीय पक्षले आफ्नो साँध–सिमानाभित्र अन्तर्राष्ट्रिय सीमाको समानान्तर सडक बनाउँदै लगेर गति दिइरहेको छ । चारपांग्रे गाडीको आवतजावतलाई पूर्वस्वीकृत प्रवेशविन्दुहरूमा सीमित गरिएको छ । महोत्तरी जिल्लाको कुनै व्यक्ति धनुषा सदरमुकाम जनकपुरबाट जटही हुँदै आफ्ना नातेदारको उमगाव बजार (मधुवनी, बिहार) पुगेको छ भने उसलाई मधवापुरको दशगजासँग टाँसिएको मटिहानी फर्किनका लागि कि फेरि जटही नै जानुपर्ने हुन्छ वा जलेश्वरनजिक भिट्ठामोड पुग्नुपर्ने हुन्छ । निर्धारित प्रवेशविन्दुमा गाडीका अद्यावधिक कागजपत्र मात्र भएर पुग्दैन, चालकले आफ्नो आधिकारिक परिचयपत्र पनि देखाउनुपर्ने हुन्छ । नयाँदिल्ली र काठमाडौंबीच जतिसुकै तिक्तता रहेका बखत पनि दशगजावारिपारि सामाजिकताको सम्बन्ध यथावत् रहने गर्दथ्यो । त्यो पनि अब पहिलेजस्तो रहेन ।", "एकअर्काप्रति विश्वासमा आधारित नेपाल–भारत सम्बन्ध सुस्तरी पूर्ण रूपमा आपसी लेनदेनको सौदेबाजीमा परिणत हुन जाने देखिँदै छ । काठमाडौंमा बसेर नेपाल–भारत सिमानामा सके पर्खाल नसके कम्तीमा तारबार लगाएर नियमन गर्ने प्रस्तावका समर्थकहरूले नबुझेको कुरा के हो भने, जुनसुकै लेनदेनमा बलियो पक्षको मोलतोल गर्ने शक्ति (बार्गेनिङ पावर) अपेक्षाकृत बढी नै हुन्छ । तीव्र रूपले परिवर्तित भइरहेको भूराजनीतिक परिदृश्यले गर्दा बेइजिङ वा वासिङ्टन ‘कार्ड’ तेर्स्याएर नयाँदिल्लीलाई दबाबमा राख्ने पूर्वपरीक्षित रणनीति पहिले जस्तो प्रभावकारी नदेखिन पनि सक्दछ । ", "सहस्राब्दी पुस्ता (मिलेनिअल्स) भनिने सन् १९८० र १९९० को दशकतिर जन्मिएका भारतीयहरू उदारीकरण, वैश्वीकरण एवं निजीकरणको अर्थराजनीतिक माहोलमा हुर्केका छन् । १९९२ मा भत्काइएको बाबरी मस्जिदपछि फैलिँदै गएको हिन्दुत्व हावाले उन्मत्त तुल्याएको सांस्कृतिक वातावरणमा तिनको सामाजिकीकरण भएको छ । राजनीति, आर्थिक गतिविधि, प्रशासन, सुरक्षा सेवा वा कूटनीतिको उपल्लो तहमा उक्लिन लागेका सहस्राब्दी पुस्ताका आत्मविश्वासी, यथार्थवादी एवं महत्त्वाकांक्षी भारतीयहरूका लागि नेपाल पनि अफगानिस्तान, बंगलादेश, भुटान, पाकिस्तान र माल्दिभ्सजस्तै भारतको आकारबाट तर्सिएर सदैव प्रतिरक्षात्मक आक्रामकताको कूटनीतिक दाउ थापिरहने असहज छिमेकी मात्रै हो ।", "भारतीय नीति–निर्माताहरूको अर्थराजनीतिक एवं कूटनीतिक व्यवहारलाई निर्देशित गर्ने हिन्दुत्ववादी सत्ताको विश्वदृष्टिमा नेपालसँगको परम्परागत ‘विशेष सम्बन्ध’ पनि नयाँ ढंगले परिभाषित हुन सक्दछ । सम्बन्धको नयाँ प्रारूप भने नेपालले अपेक्षा गरेजस्तो प्रबुद्ध व्यक्ति समूह (ईपीजी) द्वारा तयार गरिएको द्विपक्षीय सन्धि–सम्झौतालाई अद्यावधिक गर्ने सुझावसहितको प्रतिवेदनअनुसार हुनेछ भन्ने सम्भावना दिनानुदिन घट्दै गइरहेको छ ।", "भारतसँगको सम्बन्ध सकारात्मक नभएसम्म नेपालको विकासका सपनाहरू हवाई घोडाको सवारी गरेसरि मात्र हुनेछ भन्ने कुरा सामान्यजनले समेत बुझेका छन् । प्रयत्न गरेर असफलताले ल्याउने निराशाभन्दा केही गर्नै नसकिने आशाहीनको अवस्था डरलाग्दो हुने रहेछ । देशको भविष्यप्रति नेपालका सामान्यजन आश्वस्त हुन नसकिरहेको एउटा प्रमुख कारण भारतसँगको असहज सम्बन्ध पनि हुन सक्छ । सन् २०१४ पछि नयाँदिल्लीमा विकसित हुँदै गएको ‘हिन्दुत्व विश्वदृष्टि’ निकट भविष्यमा कमजोर हुन नसक्ने भएकाले बचावटका उपायहरूबारे काठमाडौंका सत्ता–सम्भ्रान्तले यथेष्ट गृहकार्य गर्न जरुरी छ ।", "अपेक्षाकृत साना एवं कमजोर देशहरूलाई आफ्नो स्वतन्त्रता एवं सार्वभौमिकताको चिन्ताले अलि बढी नै सताउने रहेछ । सामान्यतया दक्षिणपन्थीहरू वर्चस्वशाली समूहको सांस्कृतिक पहिचानलाई राष्ट्रियता एवं बहुसंख्यकवादलाई शासन व्यवस्थाको प्रमुख आधार बनाएर राष्ट्रिय सम्प्रभुताको व्याख्या गर्न रुचाउँछन् । राष्ट्रवादी कम्युनिस्टहरूलाई त्यस्तो आन्तरिक व्याख्या अपर्याप्त लाग्ने भएर होला, तिनले दुनियाँभर नै ‘अमेरिकी साम्राज्यवाद’ लाई सार्वभौमिकताको स्थायी चुनौतीका रूपमा तेर्स्याउने गर्छन् । नेपालमा भने ‘आकाशे छिमेकी’ को छाया उत्ति साह्रो डरलाग्दो नदेखिने भएर होला, ‘अमेरिकी साम्राज्यवाद’ र ‘भारतीय विस्तारवाद’ शब्दावलीलाई कम्युनिस्टहरूले एकसाथ प्रयोग गर्ने गर्छन् ।", "सन् १९७० को दशकमा झापाली माओवादीहरूले उचालेका ‘सर्वहारा अधिनायकवाद, वैज्ञानिक समाजवाद, वर्ग संघर्षको प्रधानता, वर्ग शत्रु सफाया, वामपन्थी अवसरवादको चुनौती, द्वन्द्वात्मक भौतिकवादको दर्शन’ जस्ता कतिपय कम्युनिस्ट रूढोक्तिहरू (क्लिसेज) जप गर्न अब भक्तपुरका उत्तर कोरियाली ‘जुसे विचारधारा’ पछ्याउने कमरेड बिजुक्छेका समर्थकहरूले पनि छाडिसकेका छन् ।", "तर, ‘मिलेनियम च्यालेन्ज कर्पोरेसन सम्झौता’ ले उत्पन्न गराएको विवादपछि अमेरिकी साम्राज्यवाद र भारतीय विस्तारवाद पदावलीलाई पुनः प्रचलनमा ल्याएको छ । घोर दक्षिणपन्थी होस् वा वामपन्थी अतिवाद, सबै खाले उग्रवादी विचारधारा बेच्नलाई कसै न कसैसँग खतरा रहेको त्रास बेच्नैपर्ने हुन्छ । समसामयिक नेपाली इतिहासको यथार्थ के हो भने, अमेरिकी साम्राज्यवाद र भारतीय विस्तारवादले संयुक्त रूपमा भन्दा पनि आ–आफ्ना प्रभाव विस्तारका लागि काठमाडौंमा प्रतिस्पर्धात्मक तवरले काम गर्ने गरेका छन् ।", "एक शताब्दीअघि नेपाल र बेलायतबीच २१ डिसेम्बर १९२३ मा सम्पन्न सन्धिले गर्दा १९४७ पछिको स्वतन्त्र भारतसँग सम्बन्ध अगाडि बढाएको कुरामा कुनै शंका छैन । तर, द्वितीय विश्वयुद्धपछि परम्परागत रूपमा लन्डनको प्रश्रय पाउने गरेका मुलुकहरूको जिम्मेवारी वासिङ्टनतिर सरेको कुरा शीतयुद्धको यथार्थ हो । १९५० कै दशकमा अमेरिका र भारतको नेपालनीतिका बारे पथान्तर (डाइभर्जन्स) सुरु भइसकेको थियो । पाकिस्तानसँग शत्रुता तर चीनसँग ‘हिन्दी–चिनी भाई–भाई’ जस्ता नाराले गर्दा नयाँदिल्लीको विश्वदृष्टिप्रति वासिङ्टन आश्वस्त हुन सकिरहेको थिएन । गुट निरपेक्षता एवं पञ्चशील नीतिमार्फत भारतीय प्रधानमन्त्री जवाहरलाल नेहरूले भूराजनीतिमा आफ्नो देशको कूटनीतिक वजनभन्दा ठूलो भूमिका खोजिरहेकाले गर्दा दक्षिण एसियाका अन्य देशमा जस्तै अमेरिकालाई नेपालमा पनि आफ्नो गतिविधि बढाउनुपरेको हुन सक्दछ ।", "दलाई लामालाई भारतमा आश्रय एवं १९६२ को भारत–चीन सीमा संघर्षले गर्दा केही कालका लागि विराम लागेको अमेरिका र भारतबीच काठमाडौंमा प्रभावविस्तारको मित्रतापूर्ण प्रतिस्पर्धा १९७० को दशकमा झनै तीव्र बन्न पुगेको थियो । १९७१ को मार्चमा अमेरिकाको असामी राज्य पाकिस्तान टुक्रिएर बंगलादेश स्वतन्त्र भयो । १९७१ कै जुलाईमा, अमेरिकी राष्ट्रपति रिचर्ड निक्सनका राष्ट्रिय सुरक्षा सल्लाहकार हेनरी किसिन्जरले गोप्य रूपमा पाकिस्तानको बाटो हुँदै बेइजिङको भ्रमण गरेर निक्सनको चीन भ्रमणका लागि आधार तयार पारे । त्यसपछि १९७२ मा भएको राष्ट्रपति निक्सनको चीन भ्रमणलाई ‘विश्व परिवर्तन गर्ने हप्ता’ भन्ने गरिन्छ । हालसालै एक सय वर्षको उमेरमा बितेका किसिन्जरलाई बंगलादेश, भियतनाम एवं कम्बोडियाजस्ता बीसौं शताब्दीका कैयन् नरसंहारमा संलग्नताका लागि आलोचना गर्ने गरिन्छ । सोभियत संघलाई विघटनमा पुर्‍याउने वातावरण तयार गर्न लिएको अग्रसरताका लागि किसिन्जरलाई दूरदर्शी कूटनीतिज्ञ ठहर्‍याउनेहरू पनि कम छैनन् ।", "सन् १९७० दशकको मध्यतिर काठमाडौंमा भारतीय राजदूत रहेका महाराज कुमार रसगोत्राका अनुसार, ‘नेपाल दरबारले वास्तवमा भारतको स्वार्थ, भूमिका र प्रभावलाई घटाउन मात्र नभएर हटाउन नै खोजेको थियो ।’ तत्कालीन अवस्थामा सोभियत संघविरोधी रणनीतिमा अमेरिका र चीनको सामरिक स्वार्थ मिल्न गएकाले नै नारायणहिटीका वफादार दरबारियाहरूमा कूटनीतिक दक्षता धारिलो देखिन गएको हो । १९८८–१९८९ तिर अफगानिस्तानबाट बाहिरिन बाध्य भएपछि सुरु भएको सोभियत संघको अन्तःस्फोट १९९१ मा पूरा भएको थियो । त्यसपछि केही समयका लागि समन्वयात्मक देखिएको अमेरिका र भारतको नेपालनीतिमा १९९८ को परमाणु परीक्षणपछि पुनः पथान्तर देखिन थालेको थियो ।", "एक मात्र महाशक्ति भएर कायम रहेको अमेरिकाले बहुध्रुवीयता (मल्टिपोलैरिटी) प्रस्तावनालाई आफ्नो एकल वर्चस्वका लागि चुनौतीका रूपमा अर्थ्याएको हुन सक्दछ । इस्लामिक जिहादीहरूले अमेरिकामाथि सेप्टेम्बर ११, २००१ मा गरेको आत्मघाती हमलापछि भने संसारको एक मात्र महाशक्तिले चितवन राष्ट्रिय निकुञ्जको ‘धुर्वे हात्ती’ जस्तो चरित्र प्रदर्शन गर्दै अफगानिस्तानलाई ढुंगे युग, इराकलाई गुफा काल र लिबियालाई फलाम युगतिर फर्काउने गरी चारैतिर ‘राष्ट्र बनाउने’ नाममा भइरहेका देशहरू ध्वस्त गर्ने अभियान सुरु गरेपछि अपेक्षाकृत कमजोर देशहरूलाई प्रतिस्पर्धात्मक दोस्रो महाशक्तिको आवश्यकता महसुस भएको हुनुपर्दछ । अमेरिकामा देखिएको २००८–९ तिरको वित्तीय संकट चीनका महत्त्वाकांक्षी चिन्तकहरूका लागि अभूतपूर्व सामरिक अवसर ठहरिन पुगेको हो ।", "विश्वमा अमेरिकी वर्चस्वलाई चुनौती दिन सक्ने आर्थिक एवं सैनिक क्षमता, सांस्कृतिक तथा वैचारिक शक्ति एवं सुविचारित तवरले परिचालित गर्न सक्ने रणनीतिक तीक्ष्णता अहिले पनि अरू कुनै देशसँग छैन । अमेरिकाको कठोर, सौम्य एवं तीक्ष्ण शक्तिको प्रत्यक्ष सामना गर्नुको साटो सन् २०१० पछिको चीनले शीतयुद्धको अन्तपछि ‘कूटनीतिक अनाथ’ भएको महसुस गरिरहेका देशहरूलाई गोलबद्ध गरेर सांघाई सहयोग संगठन (एससीओ), एसियन इन्फ्रास्ट्रक्चर इन्भेस्टमेन्ट बैंक (एआईआईबी), बेल्ट एन्ड रोड इनिसिएटिभ (बीआरआई) जस्ता वैकल्पिक संस्था एवं ग्लोबल डेभलपमेन्ट इनिसिएटिभ (जीडीआई), ग्लोबल सेक्युरिटी इनिसिएटिभ (जीएसआई) र ग्लोबल सिभिलाइजेसन इनिसिएटिभ (जीसीआई) जस्ता अग्रसरताका मञ्चहरूमार्फत आफ्नो प्रभाव विश्वव्यापी बनाउँदै लगिरहेको छ ।", "अफगानिस्तानबाट अमेरिकाको सुस्त पलायन, लम्बिँदै गएको युक्रेन युद्ध एवं गाजा क्षेत्रको मानवीय संकटबारे संयुक्त राष्ट्रसंघमा वासिङ्टनले प्रदर्शन गरिरहेको संवेदनहीनताले शक्तिको सोपानतन्त्रमा आधारित संरचनात्मक यथार्थवादको अपरिहार्यतालाई पुनः प्रदर्शित गरेको छ । राज्यहरूको सार्वभौमिकतामा आधारित अन्तर्राष्ट्रिय कूटनीतिमा नैतिक मूल्य र मान्यता भनिने कुरा हुन्, गर्ने कामलाई भने राष्ट्रिय स्वार्थले निर्देशित गर्दछ । भारतीय प्रधानमन्त्री नरेन्द्र दामोदारदास मोदीका कूटनीतिक सल्लाहकारहरूले जोडजाम गरेको ‘हिन्दुत्व विश्वदृष्टि’ पनि अन्तर्राष्ट्रिय सम्बन्ध विधामा संरचनात्मक यथार्थवाद भनिने सिद्धान्तका विभिन्न प्रयोगात्मक ढाँचामध्ये एउटा प्रारूप हो ।", "जनसंख्याबाहेक कठोर, सौम्य वा तीक्ष्णमध्ये अन्तर्राष्ट्रिय शक्तिका सबै मापकमा भारत अमेरिका त के, चीनभन्दा पनि धेरै पछाडि छ । संसारको सबभन्दा बढी जनसंख्या भएको देशको विश्वको पाँचौं अर्थतन्त्र बनिसकेको दाबी कताकता तीन प्रतिस्पर्धीको दौडमा तेस्रो स्थान पाएको जस्तै सुनिने रहेछ— दौड पूरा गर्नु आफैंमा उपलब्धि त हो तर त्यो फूर्ति लाउँदै हिँड्ने कुरा होइन । मानव विकास, प्रेस स्वतन्त्रता, लगानीमैत्री वातावरण, सामाजिक सौहार्द एवं प्रजातन्त्रको अवस्थाजस्ता सबैजसो आधुनिकताका सूचकांकहरूमा भारत विश्वका देशहरूको पुछारमा पर्न जान्छ ।", "भारतीय जनता पार्टीको ‘विश्वगुरु’ दाबीको प्रामाणिकता योगाभ्यासलाई संयुक्त राष्ट्रसंघमार्फत अन्तर्राष्ट्रिय मान्यता दिलाउन सफल भएकामा सीमित छ । सन् १९४७ देखि लामो कालखण्डसम्म दक्षिण अफ्रिकामा रंगभेदको विरोध, पश्चिम एसियामा प्यालेस्टिनीहरूको अधिकारको समर्थन, अन्तर्राष्ट्रिय मञ्चहरूमा कमजोर देशहरूको पक्षपोषण, विपन्न देशमा प्रजातान्त्रिक अभ्यासको उदाहरण एवं सांस्कृतिक संघवादको अभ्यासकर्ता भएकाले भारत राष्ट्रहरूको समुदायमा आफ्नो छुट्टै पहिचान कायम राख्न सफल भएको थियो । धेरैजसो भारतीय मध्यमवर्ग एवं प्रायः उच्च जातिका मुखर सहस्राब्दी पुस्तालाई त्यस्तो उदार तर कमजोर छविसँग कुनै लगाव छैन ।", "शक्ति नभए पनि देश र विदेशमा संकथन उत्पादनमार्फत पनि प्रभाव विस्तार गर्न सकिन्छ भन्ने प्रस्तावनाको व्याख्यामा आधारित रहेर भारतीय बाह्य गुप्तचर निकाय ‘आरएन्डडब्लू’ का अवकाशप्राप्त निर्देशक विक्रम सूदले ‘द अल्टिमेट गोल’ शीर्षक पुस्तक नै लेखेका छन् । संकथन नियन्त्रणको कूटनीतिमा अग्रणी रहेको इजरायल हिन्दुत्ववादी विचारक, संगठक एवं प्रचारकहरूको आदर्श त्यत्तिकै बन्न पुगेको होइन । युरोपमा यहुदी घृणा (एन्टिसेमिटिज्म) एवं जर्मनीमा नाजीहरूद्वारा नश्ल संहारको प्रहार भोगेका इजरायलीहरूले आफ्ना पीडकहरूको छायाछवि जस्तो नृजातीय राष्ट्रवादको शुद्धतालाई नीतिका रूपमा अंगीकार गरेका छन् । उनीहरू अन्तर्राष्ट्रिय समर्थक सञ्जाल परिचालन गरेर आफ्ना गतिविधिहरूको बचाउ र प्रचार गर्छन् ।", "भारतीय मतदाताले नोटबन्दीको त्रासदी, कोभिडको संसारमा सबभन्दा निम्छरो व्यवस्थापन, चिनियाँ सिमानामा स्पष्ट अतिक्रमण एवं बेरोजगारीको व्यापक विस्तारका बावजुद पछिल्ला दुई आम चुनावदेखि ‘निर्वाचित निरंकुशता’ भनिने शासन व्यवस्थालाई निरन्तरता दिइरहेका छन् । उल्लेख्य मतदाता सन्तुष्ट छन्, त्यो किनभने ‘भारतीय प्रशासित काश्मीरबाट धारा ३७० हटाइयो, मुसलमानहरूको तीन तलाक अब चल्दैन, अयोध्यामा राम मन्दिर बन्दै छ र त्यसपछि काशी र मथुराको पालो हो एवं समान नागरिक कानुनले हिन्दु वर्चस्व सुनिश्चित गर्नेछ’ भन्ने कथ्यहरूको सँगालोलाई बेजोडसँग बेचिएको छ ।", "इजरायलले आफ्ना दुस्मनलाई पानीभित्र पनि नछाड्ने संकथनजस्तै भारत पनि अमेरिका, क्यानडा र पाकिस्तानभित्र पसेर शिख पृथकतावादीलाई समाप्त गरिरहेको छ भन्ने प्रचारबाजीलाई व्यापक बनाउँदै लगिएको छ । इजरायलका समर्थक यहुदीहरू दुनियाँभरि फैलिएर रहेजस्तै हिन्दुत्ववादीहरूको अन्तर्राष्ट्रिय सञ्जाल पनि विश्वव्यापी रहेको सन्देश निरन्तर प्रवाह भइरहेको छ । आफ्नो जी–२० समूहको अध्यक्षताकालमा नयाँदिल्लीका रणनीतिकारहरूले सहभागी देशका प्रतिनिधिहरूलाई पोर्ट ब्लेयरको जेलभित्र हिन्दुत्व विचारधाराका प्रणेता विनायक दामोदर सावरकर (सन् १८८३–१९६६) बन्दी रहेको कालकोठरी देखाउन लगेका थिए, ढोकाबाहिर शंख फुक्न लगाएका थिए ।", "अमेरिकाले आफ्नो प्राथमिक उपस्थिति कायम राख्न एवं भारतले प्रभावविस्तारका लागि खेलिरहेको मैत्रीपूर्ण सतरन्जको बिसातमा हिन्दुत्व, चिनियाँ ऋण, एमसीसी एवं भ्रष्टाचारविरोधी अभियानहरू फगत मोहरा हुन् । नितान्त आन्तरिक कारणले हुनुपर्दछ, चिनियाँहरू हाललाई आफ्नो नामुद ‘ब्वाँसो योद्धा कूटनीति’ बाट ‘स्यालको कुर्ने रणनीति’ तिर मोडिएका छन् । खेलमा बेइजिङको पुनः प्रवेशले नेपाली राजनीतिका अनिश्चितताहरू अझै बढेर जान सक्दछन् ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/ped/worldview-of-india-13122023035225-1000x0.jpg&w=1000&h=0", "author": "सीके लाल", "author_link": "https://ekantipur.com/author/author-17936", "published_date": "मंसिर २७, २०८०"},
{"link": "https://ekantipur.com/business/2023/12/12/information-should-be-given-30-days-before-the-expiry-of-the-suspension-period-of-the-shares-53-50.html", "title": "सेयरको ‘रोक्का’ अवधि सकिनु ३० दिनअघि जानकारी दिनुपर्ने  ", "summary": "काठमाडौँ — अब सूचीकृत कम्पनीहरूले सेयरको रोक्का अवधि (लकइन पिरियड) सकिनुभन्दा कम्तीमा ३० दिनअघि सार्वजनिक सूचनामार्फत सर्वसाधारणलाई जानकारी दिनुपर्नेछ । संगठित संस्थाको संस्थापक तथा अन्य समूहको सेयरको लकइन अवधिसम्बन्धी व्यवस्थालाई थप पारदर्शी र प्रभावकारी रूपमा कार्यान्वयन गर्न भन्दै नेपाल धितोपत्र बोर्डले उक्त निर्देशन दिएको हो ।", "paragraphs": ["लकइन अवधि सम्बन्धमा जानकारी नहुँदा सर्वसाधारणलाई सेयर बिक्री सम्बन्धमा अन्योलता बढ्दै गएको बेला बोर्डले उक्त निर्देशन दिएको हो ।", "‘सम्पूर्ण सूचीकृत संगठित संस्थाले संस्थापक तथा अन्य समूहको सेयरको बिक्री गर्न नपाइने गरी तोकिएको (लकइन पिरियड) समाप्त हुनुभन्दा कम्तीमा ३० दिनअघि लगानीकर्ता एंव सम्बन्धित सबै सरोकारवालालाई जानकारी गराउन सेयर लकइनमा रहेको वर्ग (जस्तै संस्थापक, स्थानीय प्रभावित आदि), लकइनमा रहेको कुल सेयर संख्या, लकइन अवधि समाप्त हुने मिति समेत स्पष्ट रूपमा खुलाई सार्वजनिक जानकारीका लागि सूचना जारी गर्नुपर्नेछ,’ बोर्डको निर्देशनमा भनिएको छ, ‘उक्त जानकारी धितोपत्र बोर्ड, नेपाल स्टक एक्सचेञ्ज, सीडीएस एन्ड क्लियरिङलाई पनि उपलब्ध गराउनुपर्नेछ ।’", "उक्त सूचना तथा जानकारी कम्तीमा जारी भएको मिति देखि कम्तीमा लकइन अवधि समाप्त भएपछिको एक सातासम्म सबैले सजिलै देख्ने गरी सम्बन्धित संस्थाले आफ्नो वेबसाइटमा राख्नुपर्ने निर्देशन पनि बोर्डको छ । यस्तै, संगठित संस्थाबाट प्राप्त सेयर लकइनसम्बन्धी जानकारी आफ्नो वेबसाइटमा राख्न नेपाल स्टक एक्सचेञ्ज र सीडीएस एन्ड क्लियरिङलाई पनि बोर्डले निर्देशन दिएको छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/sebonoo-1692023034550-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/business/2023/12/12/nepse-increased-by-3686-points-turnover-of-43-billion-19-15.html", "title": "नेप्से ३६.८६ अंकले बढ्यो, ४ अर्ब ३० करोडको कारोबार", "summary": "काठमाडौँ — सेयर कारोबार मापक नेप्से परिसूचक मंगलबार ३६.८६ अंकले बढेको छ । अघिल्लो दिनको तुलनामा मंगलबार नेप्से १.८९ अंकले बढेको हो ।", "paragraphs": [" ", "योसँगै समग्र नेप्से परिसूचक १ हजार ९ सय ८५.४४ अंकमा उक्लेको हो । गत आइतबार १११ अंकले बढेको नेप्से सोमबार १५ अंकले घटेर बन्द भयो । तर, मंगलबार सुरुदेखि नै बजारले सुधारको बाटो समातेको थियो । कारोबार अवधिमा सामान्य उतारचढाव भएपनि अन्तत : नेप्से करिब ३७ अंकले बढेको छ । मंगलबारको कारोबारमा केही टिकाउ देखिएको जानकारहरुले बताएका छन् ।", "नेप्से बढेसँगै उक्त दिन ४ अर्ब ३० करोड ९० लाख रुपैयाँ बराबरको सेयर कारोबार भएको छ । कारोबारमा आएकामध्ये २ सय १४ कम्पनीको सेयर मूल्य बढ्यो, २४ वटाको घट्यो र ४ वटा कम्पनीको सेयर मूल्य स्थिर छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/nepse-11102023112325-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/business/2023/12/12/9-local-levels-have-not-yet-brought-the-budget-35-14.html", "title": "९ वटा स्थानीय तहले अझै ल्याउन सकेनन् बजेट", "summary": "काठमाडौँ — आर्थिक वर्ष २०८०/०८१ सुरु भएको ५ महिना बित्नै लाग्यो । तर देशभरका ९ वटा पालिकाहरुले अझै बजेट ल्याउन सकेका छैनन् । बजेट ल्याउन नसक्ने पालिकाहरुमा सबैभन्दा धेरै मधेस प्रदेशमा छन् । मधेसमा ८ वटा पालिकाहरुले बजेट ल्याउन सकेका छैनन् भने कोशी प्रदेशको एउटा पालिकाले अझै बजेट ल्याउन सकेको छैन ।", "paragraphs": ["मधेसका ५ जिल्ला सप्तरी, सर्लाही, धनुषा, रौतहट र सिरहाका पालिकाले बजेट ल्याउन नसकेका हुन् । ", "संघीय मामिला तथा सामान्य प्रशासन मन्त्रालयले बजेट ल्याउन नसक्नुमा प्रमुख/उपप्रमुख वा वडाध्यक्ष र सदस्यहरुको विमति रहेको बताएको छ । मन्त्रालयका प्रवक्ता एवं सहसचिव कमलप्रसाद भट्टराईले बजेट निर्माणको कानुनी प्रक्रियाअनुसार बजेट नल्याएका ९ वटा पालिकाहरु रहेको बताए । ", "न्यूज एजेन्सी नेपालसँगको कुराकानीना उनले बजेट ल्याउन नसकेका धेरैजसो स्थानीय तह मधेस प्रदेशका रहेको जनाए । उनले स्थानीय पालिकाले असार १० गतेभित्र बजेट ल्याएर मसान्तभित्रमा पारित गरिसक्नुपर्ने प्रावधान रहे पनि ९ वटा पालिकाहरुले भने कानुनको पालना नगरेको बताए । बजेट ल्याउन नसक्नुमा प्रमुख/उपप्रमुख वा वडाध्यक्ष र सदस्यहरुको विमति रहेको मन्त्रालयको अध्ययनले देखाएको छ । ", "उनले बजेट पारित गरिसकेपछि मात्रै खर्च गर्न पाइने कानुनी व्यवस्था रहेको र पारित नगरी खर्च गरे त्यो बेरुजु हुने प्रस्ट पारे । ‘कानुनले तोकेको मितिमा बजेट ल्याउने र पारित गर्नुपर्ने हो । पारित गरिसकेपछि मात्रै खर्च गर्न पाइने भन्ने कानुनी व्यवस्था छँदैछ । पारित नगरी खर्च गरियो भने त्यो बेरुजु हुन्छ,' उनले भने, '९ वटा पालिकाहरुले ल्याउनुभएको छैन भन्नेकुरा अहिले आएको छ । सबैभन्दा बढी बजेट ल्याउन नसक्ने पालिकामा मधेस प्रदेशमा रहेका छन् । बजेट ल्याउन नसक्नुमा उहाँहरुको आन्तरिक कारण नै रहेको छ । कतिपय अवस्थामा प्रमुख/उपप्रमुख वा वडाध्यक्ष र सदस्यहरुको विमतिको कारणले नआएको देखिन्छ । जति पनि पालिकाले बजेट ल्याएनन् त्यो भनेको कानुनको पालना गरेनन् भन्ने बुझाइ मन्त्रालयको छ ।’", "उनले विधि प्रक्रियाबिना ल्याइएको बजेट र भएको खर्चलाई वैधानिक मान्न नसकिने जिकिर गरे । कानुनले असार १० गते बजेट ल्याउनुपर्ने व्यवस्था गरी स्थानीय सरकारलाई अधिकारसम्पन्न बनाएको बताए । उनले समयमै बजेट नल्याए के हुन्छ भन्ने कुरा कानुनमा स्पष्ट नरहेको पनि बताए । तोकिएको समया बजेट नल्याउनु र बजेट पारित नगर्नु भनेको कानुनको पालना नगर्नु भएको जिकिर गरे ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/thumb-12122023014845-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"},
{"link": "https://ekantipur.com/business/2023/12/12/suspension-of-distribution-of-agricultural-subsidy-from-koshi-province-05-00.html", "title": "कोशीमा प्रदेशबाट कृषि अनुदान वितरणमा रोक", "summary": "काठमाडौँ — कृषि अनुदान लक्षित वर्गसम्म नपुगी पहुँचवालाको हालीमुहाली भएको निष्कर्ष निकाल्दै कोशी प्रदेशको उद्योग कृषि तथा सहकारी मन्त्रालयले कृषिमा आधारित अनुदान मन्त्रालय र निर्देशनालयमार्फत वितरण नगर्ने भएकाे छ ।", "paragraphs": ["मन्त्रालय र निर्देशनालयबाट वितरण गरिँदै आएको अनुदान अब जिल्लाका कृषि ज्ञान केन्द्र, भेटेरेनरी तथा पशु सेवा केन्द्रले वितरण हुने छ ।", "मन्त्रालयका सूचना अधिकारी लिलाबल्लभ चापागाईंले गत आर्थिक वर्षमा १२ करोडभन्दा बढी रकम बीउविजन, उपकरण, कृषि पूर्वाधार विकास र उत्पादनमा अनुदान दिएको बताए । उक्त अनुदानकाे अधिकांश हिस्सा वास्तविक किसान भन्दा बाहिरका व्यक्तिले पाएको मन्त्रालयको ठहर छ ।", "मन्त्रालय स्रोतका अनुसार कृषि अनुदानका नाममा दलका नेता–कार्यकर्ताको हालीमुहाली भएको पुष्टि भएपछि मन्त्रालय र निर्देशनालयबाट वितरण हुँदै आएको अनुदान जिल्ला तहका कृषि ज्ञान केन्द्र, भेटेरेनरी तथा पशु सेवा केन्द्रमार्फत वितरण गर्ने तयारी गरेकाे हो ।", "यसअघि वितरण गरिएको अनुदान लिने वास्तविक किसान नभएको पुष्टि भएपछि मन्त्रालयबाट सञ्चालित सबै कार्यक्रम रोकेर जिल्लाका सम्बन्धित निकायलाई परिचालन गर्ने तयारी गरिएको चापागाईले बताए ।", "मन्त्रालयले हरेक वर्ष कृषि क्षेत्रको विकास र विस्तारका लागि कृषि उद्यमी, समूह, सहकारीलाई अनुदानका वाफत करोडौं रकम बाँड्दै आएको छ । ‘वास्तविक किसानसम्म रकम नपुग्दा हरेक वर्ष बाँडिने अनुदानबाट चित्त बुझ्दो प्रतिफल पाउन सकिएको छैन,’ चापागाईले भने, ‘अब मन्त्रालयले विनियोजन गरेको रकम जिल्लास्थित निकायबाटै वितरण गरिने भएको छ ।’", "कोशी प्रदेशमा तराई, पहाडी र हिमाली गरेर १४ जिल्ला छन् । विकट जिल्लाका कृषक र त्यससँग सम्बन्धित पक्ष पनि अनुदानकालागि निवेदन दिन र आवश्यक प्रक्रिया पूरा गर्न विराटनगर धाउनुपर्ने र त्यसरी धाए पनि अनुदान टाठाबाठाको हातमा परेर वास्तविक किसान बञ्चित हुँदै आएको गुनासो व्याप्त थियो ।", "चालु आर्थिक वर्षकालागि प्रदेश सरकारले किसानलाई अनुदान दिन १६ करोड ७७ लाख ८० हजार रुपैयाँ विनियोजन गरेको छ । जिल्लानै तोकेर विनियोजन गरिएको रकम मध्ये दुग्ध उत्पादनका आधारमा झापाका लागि ५ करोड ५१ लाख, मोरङलाई २ करोड ७० लाख, धनकुटालाई २ करोड ६१ लाख, सुनसरीलाई ६२ लाख र पाँचथरका नाममा १५ लाख रुपैयाँ छ ।", "सेतो भटमास खेती बिस्तारका लागि ७५ प्रतिशत बीउ अनुदान दिन धनकुटालाई ८ लाख र ओखलढुंगालाई ५ लाख रुपैयाँ विनियोजन गरिएको मन्त्रालयले जनाएको छ । त्यसैगरी झापामा चियाको गुणस्तरीय हरियो पत्ती उत्पादनका आधारमा २ करोड ७० लाख विनियोजन गरिएको छ ।", "उदयपुरमा एक हजार लिटरको चिलिङ भ्याट जेनेरेटर सहायताकालागि ८ लाख ५० हजार, मिल्किङ पार्लर स्थापनाकालागि ७५ प्रतिशत अनुदानकालागि ५० लाख, मिल्किङ मेसिन अनुदानकालागि १२ लाख ५० हजार विनियोजन गरिएको छ ।", "त्यसैगरी झापामा माछापालन गर्ने किसानलाई सौर्य वोरिङ जडानमा अनुदान दिन ९ लाख, मोरङमा उन्नत बीउ उत्पादनमा प्रोत्साहन अनुदानका नाममा ३९ लाख ८० हजार र सुनसरीमा पशुपन्छीमा हुने प्राकृतिक विपत्तिमा पीडित किसानलाई अनुदान दिने नाममा ६ लाख रुपैयाँ छुट्याइएको मन्त्रालयले जनाएको छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/money/krishi-anudan-12122023021722-1000x0.jpg&w=1000&h=0", "author": "विनोद भण्डारी", "author_link": "https://ekantipur.com/author/author-9563", "published_date": "मंसिर २६, २०८०"},
{"link": "https://ekantipur.com/business/2023/12/13/unilever-nepals-profit-is-184-billion-17-29.html", "title": "युनिलिभर नेपालको नाफा १ अर्ब ८४ करोड", "summary": "काठमाडौँ — युनिलिभर नेपाल लिमिटेडले यस वर्ष १ अर्ब ८४ करोड मुनाफा आर्जन गरेको छ । कम्पनीको ३०औं वार्षिक साधारणसभाका अवसरमा प्रबन्ध निर्देशक अम्लान मुखर्जीले करपछि कम्पनीको खुद नाफा गत वर्षको १ अर्ब ५४ करोडबाट बढेर यस वर्ष १ अर्ब ८३ करोड पुगेको जनाए । ‘यो नाफा बितेको १० वर्षकै सबैभन्दा धेरै हो,’ उनले भने । ", "paragraphs": ["कम्पनीको यस किसिमको सफलतामा उत्पादनहरूको स्थानीयकरणमा गरिएका प्रयास, प्रभावकारितामार्फत गरिएको उल्लेख्य लागत बचत र उपभोक्ताले युनिलिभरका ब्रान्डमा देखाएको रुचि मुख्य कारण रहेको पनि मुखर्जीको भनाइ छ । ", "‘हाम्रो ब्यालेन्स सिट न्यून लगानीका कारण मजबुत छ,’ उनले भने, ‘बलियो सञ्चालन पुँजीको प्रवाह रहेकाले गत वर्ष बजारमा समस्या हुादा पनि यसलाई कुनै असर परेको थिएन ।’ युनिलिभर नेपालका सेयरधनीले यस वर्ष कम्पनीकै इतिहासमा सर्वाधिक धेरै लाभांश प्रतिसेयर १ हजार ५ सय ८० रुपैयाँ पाएको पनि कम्पनीले दाबी गरेको छ । ", "यसैबीच युनिलिभर नेपालले नेपालमा आफ्नो ३०औं वार्षिकोत्सव ‘हरेक घरमा, हरेक मनमा’ नाराका साथ मनाइरहेको बताएको छ । न्यून लगानी, जैविक विविधतामा देखिएको नकारात्मक असर, भूराजनीतिक टकराव, सामाजिक ध्रुवीकरण र साइबर असुरक्षा अहिलेका समस्या भएको युनिलिभर नेपाल लिमिटेडका अध्यक्ष देव बाजपेयीले बताए । ‘हामीले अबको यात्रा कठिन हुन सक्ने देखेका सक्छौं,’ उनले भने, ‘तर हामी विश्वस्त छौं— यसलाई हामी अत्यन्त लगनशीलतासाथ व्यवस्थापन गर्न सक्षम हुनेछौं ।’ ", "युनिलिभरको आपूर्ति सञ्जाल, चुस्त ग्राहक व्यवस्थापनयुक्त उद्देश्यपूर्ण बजार प्रवर्द्धनका साथ अघि बढ्ने क्रममा आफूहरूसँग आगामी आर्थिक वर्ष र त्यसभन्दा पछिका लागि भौगोलिक, खरिद, मानव पुँजी, प्रविधि, समावेशिता र स्थायित्वमा देखापरेका व्यवधान हटाउँदै अघि बढ्ने प्रशस्त अवसर रहेको उनको भनाइ छ । ", "युनिलिभर नेपाल लिमिटेडको ८५ प्रतिशत सेयर संस्थापक सेयरधनीको छ भने बाँकी १५ प्रतिशत सेयर सर्वसाधारणको छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/uniliver-13122023034115-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २७, २०८०"},
{"link": "https://ekantipur.com/business/2023/12/13/ipo-limit-and-10-share-policy-being-reviewed-18-14.html", "title": "आईपीओको सीमा र १० कित्ता नीति पुनरावलोकन गरिँदै", "summary": "काठमाडौँ — संगठित कम्पनीहरूले प्राथमिक सेयर निष्कासन (आईपीओ) जारी गर्ने सीमा र अनिवार्य रूपमा १० कित्ता सेयर वितरण गर्नुपर्ने विद्यमान व्यवस्था परिमार्जन हुने भएको छ । कम्पनीहरूले आईपीओ जारी गर्न पाउने सीमा र अनिवार्य १० कित्ता सेयरसम्बन्धी विद्यमान व्यवस्था सबैका लागि उपयुक्त नभएको, विकृति भित्रिएको लगायत निष्कर्षका आधारमा नेपाल धितोपत्र बोर्डले पुनरावलोकन गर्न लागेको हो ।", "paragraphs": ["यसका लागि बोर्डले सञ्चालक समिति सदस्य प्रवीणकुमार झाको संयोजकत्वमा अध्ययन समिति गठन गरेको छ । ", "समितिका सदस्यमा बोर्डकै अर्का विज्ञ सञ्चालक भोलानाथ ढुंगाना, कार्यकारी निर्देशक मुक्तिनाथ श्रेष्ठ र उपकार्यकारी निर्देशक अम्बिकाप्रसाद गिरी छन् । प्रतिवेदन बुझाउन समितिलाई निश्चित समय नतोकिए पनि यथाशीघ्र पेस गर्न भनिएको छ । ", "हालको व्यवस्थाअनुसार बैंक तथा वित्तीय संस्था र बिमा कम्पनीको हकमा चुक्ता पुँजीको कम्तीमा ३० प्रतिशत आईपीओ जारी गर्न पाउने व्यवस्था छ । जलविद्युत् क्षेत्रका कम्पनीहरूले चुक्ता पुँजीको कम्तीमा १० प्रतिशत आयोजना प्रभावित स्थानीय र सर्वसाधारणका लागि कम्तीमा १० प्रतिशत आईपीओ जारी गर्नुपर्ने व्यवस्था छ । यीबाहेक सबै क्षेत्रका कम्पनीले कम्तीमा १० प्रतिशत आईपीओ जारी गर्नुपर्छ । ", "चुक्ता पुँजीको कम्तीमा १० प्रतिशत सेयर जारी गर्नुपर्ने व्यवस्था धेरै पुँजी भएका कम्पनीका लागि सही भए पनि थोरै पुँजी भएका कम्पनीका लागि उपयुक्त देखिएन,’ बोर्ड स्रोतले भन्यो, ‘यसकारण थोरै पुँजी भएका कम्पनीका लागि नयाँ सीमा तोक्नेबारे छलफल गर्न लागिएको हो । यद्यपि के–कति सीमा बनाउने भन्नेबारे अध्ययन समितिको सुझाव प्राप्त भएपछि ठोस निर्णय हुनेछ ।’ खासगरी सानो पुँजी भएका कम्पनीले १० प्रतिशत मात्र सेयर जारी गर्दा थोरै मात्र सेयर सर्वसाधारणमा जाने भएकाले ती कम्पनीको हकमा सीमा बढाउने सम्भावना रहेको स्रोतले बताएको छ । यसअघि बोर्डका पूर्वअध्यक्ष रेवतबहादुर कार्कीले सेयर बजार विस्तारका लागि कम्तीमा १० कित्ता सेयर वितरण गर्नुपर्ने अनिवार्य व्यवस्था गरेका थिए । ", "अब सूचीकृत कम्पनीहरूले सेयरको रोक्का अवधि (लकइन परियड) सकिनुभन्दा कम्तीमा ३० दिनअघि सार्वजनिक सूचनामार्फत सर्वसाधारणलाई जानकारी दिनुपर्नेछ । संगठित संस्थाको संस्थापक तथा अन्य समूहको सेयरको लकइन अवधिसम्बन्धी व्यवस्थालाई थप पारदर्शी र प्रभावकारी रूपमा कार्यान्वयन गर्न भन्दै नेपाल धितोपत्र बोर्डले उक्त निर्देशन दिएको हो । लकइन अवधि सम्बन्धमा जानकारी नहुँदा सर्वसाधारणलाई सेयर बिक्रीको सम्बन्धमा अन्योल बढ्दै गएका बेला बोर्डले उक्त निर्देशन दिएको हो ।", "‘सम्पूर्ण सूचीकृत सांगठनिक संस्थाले संस्थापक तथा अन्य समूहको सेयरको बिक्री गर्न नपाइने गरी तोकिएको लकइन परियड समाप्त हुनुभन्दा कम्तीमा ३० दिनअघि लगानीकर्ता एवं सम्बन्धित सबै सरोकारवालालाई जानकारी गराउन सेयर लकइनमा रहेको वर्ग (जस्तै : संस्थापक, स्थानीय प्रभावित आदि), लकइनमा रहेको कुल सेयर संख्या, लकइन अवधि समाप्त हुने मितिसमेत स्पष्ट रूपमा खुलाई सार्वजनिक जानकारीका लागि सूचना जारी गर्नुपर्नेछ,’ बोर्डको निर्देशनमा भनिएको छ, ‘उक्त जानकारी धितोपत्र बोर्ड, नेपाल स्टक एक्सचेञ्ज, सीडीएस एन्ड क्लियरिङलाई पनि उपलब्ध गराउनुपर्नेछ ।’ "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/ipo-1682023034042-watermarked1-13122023033303-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २७, २०८०"},
{"link": "https://ekantipur.com/business/2023/12/13/solving-the-problems-of-5000-metered-bank-victims-16-44.html", "title": "पाँच हजार मिटरब्याज पीडितका समस्या समाधान", "summary": "काठमाडौँ — सरकारद्वारा गठित अनुचित लेनदेन (मिटरब्याज) सम्बन्धी जाँचबुझ आयोगले निवेदन परेका २८ हजारमध्ये पाँच हजार एक सय ५५ उजुरीमा मिलापत्र गरेको छ ।आयोगका सदस्य पूर्वअतिरिक्त प्रहरी महानिरीक्षक उत्तमराज सुवेदीका अनुसार आयोग गठन भएपछि यसरी मिलापत्र गरी दुई सय १८ बिघा १० कट्टा सात धुर जग्गा (७९३ कित्ता) साहुबाट पीडितलाई फिर्ता गराइएको छ । ", "paragraphs": [" ", "अध्ययनका क्रममा पीडित र साहुबीच पाँच अर्ब ५७ करोड १९ लाख रुपैयाँको लिखत कारोबार भएको पाइएको तर साहुहरूले सात अर्ब ६२ करोड ८० लाख रुपैयाँ असूल हुन बाँकी रहेको भनेर दाबी गरेका पाइएको थियो । त्यसमध्ये कूल रू एक अर्ब ७२ करोड ८६ लाखको कारोबार दुवै पक्षबीचको सहमतिमा मिलापत्र गरी टुंग्याइएको आयोगले जनाएको छ ।", "अहिलेसम्मको मिलापत्रपछि साहुको लिखत पाँच अर्ब ८९ करोड ९३ लाखबाट घटेर चार अर्ब १७ करोड ६ लाख रुपैयाँमा आइपुगेको समेत आयोगले जानकारी दिएको छ । आयोगले विसं २०८० वैशाख १७ देखि जेठ १४ गतेसम्म पीडितको निवेदन संकलन गरेको थियो । मधेसका आठ जिल्लाबाट २१ हजार पाँच सय ५२ र पश्चिम नवलपरासीबाट एक हजार आठ सय ६२ निवेदन परेका थिए । सबैभन्दा बढी निवेदन बारामा परेको थियो ।", "आयोगका अध्यक्ष गौरीबहादुर कार्कीले अनुचित लेनदेनको केन्द्र मधेस प्रदेश र पश्चिम नवलपरासी देखिएको बताए । उनका अनुसार हिजो मंगलबार प्रधानमन्त्री पुष्पकमल दाहाललाई आयोगले बुझाएको उक्त प्रतिवेदनमा जिल्लागत विवरण र समाधानको विकल्प प्रस्तुत गरिएको छ । दुईचार निवेदन परेका र अहिलेसम्म सुल्झिसकेका २९ जिल्लासमेत गरी ३९ जिल्लामा अनुचित लेनदेनको समस्या नरहेको अध्यक्ष कार्कीले जानकारी दिए । ", "सरकारले द्रुतमार्गबाट गत चैतमा पूर्वन्यायाधीश कार्कीको अध्यक्षतामा गठन गरेको तीन सदस्यीय अनुचित लेनदेन (मिटरब्याज) सम्बन्धी जाँचबुझ आयोगमा उत्तमराज सुवेदी र गणेशप्रसाद अर्याल सदस्य छन् । अनुचित लेनदेनको उजुरी तथा समस्यालाई गृह मन्त्रालय र अन्तर्गतका जिल्ला प्रशासन कार्यालयले टुंग्याउने गरी आयोगले प्रतिवेदन बुझाएको छ । संसद्ले यससम्बन्धी कानुनसमेत पारित गरी कार्यान्वयनमा आइसकेको छ ।"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/miscellaneous/meter-byaj-piti-ryally-3-2272023085423-1000x0.jpg&w=1000&h=0", "author": "रासस", "author_link": "https://ekantipur.com/author/author-9299", "published_date": "मंसिर २७, २०८०"},
{"link": "https://ekantipur.com/business/2023/12/13/pressure-to-open-international-flights-at-gautam-buddha-airport-13-59.html", "title": "गौतम बुद्ध विमानस्थलमा अन्तर्राष्ट्रिय उडान गराउन दबाब", "summary": "भैरहवा — गौतम बुद्ध अन्तर्राष्ट्रिय विमानस्थलमा नियमित अन्तर्राष्ट्रिय उडान सञ्चालनका लागि रूपन्देहीस्थित निजी क्षेत्रका संघसंस्थाले एक महिनायता निरन्तर दबाब दिइरहेका छन् । विमानस्थल चौबिसै घण्टा खुला रहे पनि नियमित अन्तर्राष्ट्रिय उडान सञ्चालन नहुँदा यहाँका पर्यटन व्यवसायी र लगानीकर्ता निराश छन् ।", "paragraphs": ["उद्योगीहरूका अनुसार विमानस्थललाई लक्ष्य गरेर सञ्चालनमा आएका स्तरीय र तारे होटलमा अहिलेसम्म ४० अर्ब रुपैयाँभन्दा बढी लगानी भइसकेको छ ।", "तत्कालीन प्रधानमन्त्री शेरबहादुर देउवाले विमानस्थल उद्घाटन गरेपछि उत्साहित यहाँका उद्योगी, व्यवसायी अहिले नियमित उडान माग गर्दै जिल्लादेखि केन्द्रसम्म धाइरहेका छन् । केही संस्थाले प्रदर्शन र धर्ना कार्यक्रम पनि सञ्चालन गरिरहेका छन् ।", "जिल्लामा केन्द्रीय नेता, मन्त्री, प्रधानमन्त्री आउनासाथ विमानस्थलमा नियमित उडान सञ्चालनको माग गरेर ज्ञापनपत्र बुझाउने गरिएको छ । यस्ता माग र दबाबका कार्यक्रम गरेपछि राजनीतिक दलका नेता र सरकारका मन्त्रीले विमानस्थल छिट्टै पूर्ण क्षमतामा सञ्चालन हुने आश्वासन दिने गरेका छन् । तर यस्ता प्रतिबद्धता र आश्वासनबाट उत्साहित व्यवसायी वचन पालना नभएपछि निरुत्साहित छन् । ", "जिल्लामा आउने मन्त्रीदेखि प्रधानमन्त्रीसम्मलाई ज्ञापन र ध्यानाकर्षणपत्र बुझाइएको सिद्धार्थ उद्योग वाणिज्य संघका अध्यक्ष ठाकुरकुमार श्रेष्ठले पनि पुष्टि गरे । भने, ‘प्रदेशका मुख्यमन्त्रीदेखि प्रधानमन्त्रीको ध्यानाकर्षण गराइसकेका छौं । अब राजनीतिक दलका जिल्ला, प्रदेश र संघका नेतालाई दबाब दिने तयारी छ ।’ निजी क्षेत्रका संघसंस्थाले भैरहवामै भिसा सेन्टर स्थापना, श्रम अनुमति सेवा नियमित, स्वास्थ्य परीक्षण व्यवस्था गर्न माग गरेका छन् । यस्ता सेवा यहाँ नहुँदा काठमाडौं जानुपर्ने बाध्यता छ । यी सेवा लिन काठमाडौं पुगेका व्यक्ति उतैबाट विमान चढेर बाहिरिने गरेका छन् । ", "जिल्लामा बारम्बार आइरहेका पर्यटनमन्त्री सुदन किराँतीलाई भेटेर नियमित उडानका लागि दबाब दिइरहेको संघले जनाएको छ । तीन महिनाअघि रूपन्देहीबाट प्रदेश र संघमा प्रतिनिधित्व गर्ने प्रदेश र प्रतिनिधिसभा सदस्यलाई आमन्त्रण गरेर अन्तर्राष्ट्रिय उडान नियमित गराउन भूमिका खेल्न ध्यानाकर्षण गराइएको अध्यक्ष श्रेष्ठले बताए । चर्को आन्दोलनका कार्यक्रमले विमानस्थलप्रति अन्तर्राष्ट्रिय समुदायको नकारात्मक धारणा बन्ने भएकाले ज्ञापन, ध्यानाकर्षण र छलफलमा जोड दिइएको उनको भनाइ छ ।", "‘विमानस्थल भैरहवाको मात्रै मुद्दा रहेन,’ उनले भने, ‘यहाँ नियमित उडान सञ्चालन भएमा लुम्बिनीका साथै गण्डकी, कर्णाली र सुदूरपश्चिम प्रदेशले समेत लाभ लिनेछन् ।’ ", "नेपाल एसोसिएसन अफ ट्राभल्स एन्ड टुर्स (नाटा) लुम्बिनी प्रदेशका निवर्तमान अध्यक्ष सागर अधिकारीको नेतृत्वमा एक टोलीले गत साता संघीय राजधानी काठमाडौं पुगेर विमानस्थलमा नियमित उडानका लागि सरोकारवाला पक्षसित भेटघाट गरेर दबाब दिएको थियो । जिल्लामा हल्ला मात्र धेरै भएकाले सरोकारवाला पक्षलाई दबाब दिने र भैरहवाको वस्तुस्थिति बुझाउने उद्देश्यले काठमाडौं पुगेको अधिकारीले बताए । त्यस क्रममा नेपाल एयरलाइन्सका साथै विभिन्न विदेशी विमान सञ्चालक कम्पनीमा पुगेर भैरहवामा नियमित उडान सञ्चालन गर्न अनुरोध गरिएको र विदेशी विमान कम्पनीको गुनासा सुनेको उनको भनाइ छ । ", "भेटका क्रममा विमान कम्पनीले सरकारले नियमित उडानका लागि सहुलियत नदिएको, इन्धनमा छुट नपाएको, उडानका लागि आवश्यक कार्यालय र उपकरण जडानका लागि ल्याउनुपर्ने सामानमा भन्सार छुट नपाएको लगायत गुनासो गरेको अधिकारीले सुनाए । ‘हामीले विदेशी विमान कम्पनीले पोखेका गुनासा पर्यटनमन्त्रीलाई सुनायौं,’ उनले भने, ‘पर्यटनमन्त्रीले सरकार–सरकार वार्ता गरेर भए पनि उडान नियमित गराउने आश्वासन दिनुभएको छ ।’ भैरहवाबाट उडान भर्दा विमान कम्पनीले प्रतियात्रु नागरिक उड्डयन प्राधिकरणलाई बुझाउनुपर्ने २२ डलर छुट दिन मन्त्रालय तयार भएको उनको भनाइ छ । ", "भैरहवामा नियमित उडान सञ्चालनका लागि विदेशी विमान कम्पनी र काठमाडौंका निजी संघसंस्थालाई सहजीकरण गर्न पाँचतारे होटल सञ्चालक सहभागी रहेको एउटा समिति बनाउन लागिएको अधिकारीले बताए । यहाँ विमान ल्याउने चालक दल र कर्मचारीलाई छुटमा खाना र आवासको व्यवस्थाका लागि पाँचतारे होटलसित सहकार्य गर्न लागिएको उनको भनाइ छ । विमानस्थलमा नियमित उडान नभए लगानी डुब्ने भन्दै एसियाली विकास बैंक (एडीबी) को कार्यालयमा पुगेर भूमिका खेल्न ध्यानाकर्षण गराइएको उनले बताए । अधिकारीका अनुसार नागरिक उड्डयन प्राधिकरणका कार्यकारी निर्देशक र एडीबीका प्रतिनिधिले विमानस्थलमा नियमित उडानका लागि प्राविधिक समस्या नरहेकाले नियमित उडानका लागि पहल गर्ने बताएका थिए । ", "‘व्यवसायीको समूह बनाएर दबाब दिइरहेका छौं,’ उनले भने, ‘काठमाडौं गएपछि आशावादी भएर फर्किएका छौं, दबाबलाई निरन्तर जारी राख्नेछौं र सहजीकरणमा भूमिका खेल्नेछौं ।’ आइतबारदेखि तीन दर्जनभन्दा बढी व्यावसायिक संघसंस्था र जनप्रतिनिधिको सहभागितामा गौतम बुद्ध विमानस्थल अगाडि दैनिक दुई घण्टा धर्नाको कार्यक्रम भइरहेको सिद्धार्थ होटल एसोसिएसनका अध्यक्ष चन्द्रप्रकाश श्रेष्ठले बताए ।", "‘नियमित उडान सञ्चालन नभएसम्म आन्दोलनका कार्यक्रम जारी रहन्छन्,’ श्रेष्ठले भने, ‘चाहे सरकारले थुनोस्, कारबाही गरोस्, हामी माग पूरा नगरी धर्नाबाट उठ्दैनौं ।’ यसबीचमा मन्त्री र प्रधानमन्त्रीलाई समस्या जानकारी गराएर नियमित उडानका लागि ध्यानाकर्षण गराए पनि सुनुवाइ नभएकाले आन्दोलित बन्नुपरेको उनले बताए । ", "गौतम बुद्ध विमानस्थल अहिले पनि अन्तर्राष्ट्रिय उडानका लागि चौबिसै घण्टा खुला रहेको गौतम बुद्ध अन्तर्राष्ट्रिय विमानस्थलका महाप्रबन्धक हंसराज पाण्डेले जनाए । विमानस्थल सञ्चालन भएको डेढ वर्ष अवधिमा ४ सय २२ पटक अन्तर्राष्ट्रिय उडान भइसकेको उनको भनाइ छ । ‘नियमित अन्तर्राष्ट्रिय उडान सञ्चालनका लागि नीतिगत निर्णय गरेर हुन्छ भने सहजीकरणका लागि तयार छौं,’ पाण्डेले भने ।", "नेपालबाट अहिले दैनिक औसत ५० विमानले उडान, अवतरण गरिरहेको अवस्थामा भैरहवालाई चलायमान बनाउन उडान थप गरिनुपर्ने उनले बताए । ‘अब अनुमति दिइने थप उडान भैरहवाबाट गराउनुपर्‍यो,’ उनले भने, ‘नेपालबाट अन्तर्राष्ट्रिय क्षेत्रमा उडान अनुमति लिने नयाँ विमान कम्पनीको बेस भैरहवा बनाउन सकिन्छ । त्यसले नियमित उडान रोकिँदैन ।’"], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/money-finance/airport-gautam-buddha1-13122023033037-1000x0.jpg&w=1000&h=0", "author": "दीपेन्द्र बडुवाल", "author_link": "https://ekantipur.com/author/author-9028", "published_date": "मंसिर २७, २०८०"},
{"link": "https://ekantipur.com/business/2023/12/13/signature-bridge-at-ramdi-connecting-gandaki-lumbini-region-57-41.html", "title": "गण्डकी-लुम्बिनी प्रदेश जोड्ने राम्दीमा ‘सिग्नेचर ब्रिज’", "summary": "काठमाडौँ — गण्डकी र लुम्बिनी प्रदेशको सङ्गमस्थल (रामनदीधाम) राम्दीस्थित कालीगण्डकी नदीमाथि पक्की पुल निर्माण थालिएको छ । सुनौली–पोखरा जोड्ने सिद्धार्थ राजमार्गअन्तर्गत राम्दीमा कालीगण्डकी नदीमाथि नयाँ पुल निर्माण थालिएको हो । ", "paragraphs": ["२०२८ सालमा बनेको ‘स्टिल ट्रस’ पुल जीर्ण हुँदै गएपछि नयाँ प्रविधिको ‘सिग्नेचर ब्रिज’ को निर्माण थालिएको पुल सेक्टर पोखराका इञ्जिनियर आशिष रिजालले जानकारी दिए । 'पुल जीर्ण हुँदै जाँदा ठूला भारवहन क्षमताका सवारी साधन सञ्चालन हुन पाएका थिएनन्,'उनले भने, 'एकहप्ता अघिदेखि पुल निर्माण सुरु गरेका छौँ, स्याङ्जातर्फको घर टहरा भत्काएर जग खन्ने काम अगाडि बढेको छ ।'", "हाल सञ्चालनमा रहेको ९३ मिटर लम्बाइको ‘स्टिल ब्रिज’ भन्दा केही तलबाट एकसय २० मिटर लम्बाइको ‘सिग्नेचर ब्रिज’ बन्ने भएको हो । सडक विभाग पुल महाशाखाले सर्भे सम्पन्न गरी ठेक्का सम्झौता भई काम अगाडि बढेको हो । २०८२ साल असार मसान्तभित्र निर्माण सम्पन्न गर्ने गरी हिम सगरमाथा कन्ट्रक्सन प्रालिसँग पुल निर्माणको ठेक्का सम्झौता भएको हो ।", "'पुल निर्माण सम्पन्न गर्नका लागि रु २७ करोड ७१ लाख लागत लाग्ने छ,' उनले भने, 'पुल फुटपाथसहित एघार मिटर चौडाइको हुनेछ ।' अब बन्ने नयाँ पुलमा ४० टनसम्मको भारवहन क्षमता रहने छ । भारत सरकारको सहयोगमा २०२२ सालदेखि सिद्धार्थ राजमार्गको निर्माण सुरु भई २०२८ सालमा सम्पन्न भएको थियो । देशकै पर्यटकीय सहर एवं गण्डकी प्रदेशको सदरमुकाम पोखरालाई व्यापारिक सहर बुटबल तथा भारतसँगै जोड्ने पुरानो सडक हो सिद्धार्थ राजमार्ग । सडक निर्माण भएको लामो समय भइसक्दा पनि स्तरोन्नति हुन सकेको छैन ।", "ठूला भारवहन क्षमताका सवारीसाधन राम्दीमा रहेको हालको पुलमा सञ्चालन हुन नसक्दा माल सामान ढुवानीमा कठिनाइ तथा आसपासका उपभोक्ता मर्कामा परेका छन् । नयाँ पुल निर्माण थालिएसँगै पुलको बाटो भई सामन ढुवानी गर्ने उद्योगी, व्यापारी तथा उपभोक्ता खुसी हुन थालेका छन् । पुल निर्माण भएको लामो समय भएको हुँदा यसको क्षमता घट्दै गएकाले दश टन क्षमताभन्दा बढी भारवहन क्षमताका सवारीसाधन चल्न रोक लगाइएको छ । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/signature-pul-13122023094137-1000x0.jpg&w=1000&h=0", "author": "रासस", "author_link": "https://ekantipur.com/author/author-9299", "published_date": "मंसिर २७, २०८०"},
{"link": "https://ekantipur.com/sports/2023/12/12/nepal-vs-india-all-out-for-52-runs-30-19.html", "title": "एसीसी यू–१९ एसिया कप क्रिकेट : भारतसँग नेपाल ५२ रनमै अलआउट", "summary": "काठमाडौँ — नेपालले एसीसी यू–१९ एसिया कप क्रिकेटमा मंगलबार भारतविरुद्ध निराशाजनक ब्याटिङ गरेको छ । यूएईमा भइरहेको प्रतियोगितामा टस हारेपछि ब्याटिङको निम्तो पाएको नेपाल २२.१ ओभरमा केबल ५२ रनमा अलआउट भयो । यू–१९ मा नेपालको यो सबैभन्दा न्युन स्कोर हो ।", "paragraphs": [" ", "भारतीय बलरलाई सुरुआतमा लय मिलाउन गाह्रो परेको थियो र उनीहरुले वाइड बल फालिरहे पनि नेपालले त्यसको फाइदा उठाउन सकेन् । भारतले अतिरिक्तमा मात्र १३ रन दिएको थियो, त्यसमा १२ वाइड थियो । नेपालबाट कुनै ब्याटरले दोहोरो स्कोर बनाउन सकेनन् । नेपाली इनिङ्समा केबल ४ चौका समावेश थियो ।", "दशौं नम्बरमा ब्याटिङ गरेका हेमन्त धामीले नेपालबाट सर्वाधिक ८ रन बनाए । अर्जुन कुमाल र दीपक बोहरा ‘बी’ ले समान ७ रन बनाए । दीपक र दीपेश कँडेलले सातौं विकेटमा जोडेको १२ रन नेपाली इनिङ्सको सबैभन्दा ठूलो साझेदारी रह्यो । दीपेशले ४ रन बनाए । दीपक बोहरा ‘ए’ १, उत्तम थापामगर शून्य, कप्तान देव खनाल २, दीपक डुम्रे शून्य, सुवास भण्डारी २ रनमा आउट भए । आकाश चन्द ४ रनमा अविजित रहे ।", "दाहिने हाते तीब्र बलर राज लिम्बानीले दुबईस्थित आइसीसी एकेडेमी मैदान २ मा ७ विकेट लिँदै नेपाली ब्याटिङक्रमलाई तहसनहस पारे । उनले ९.१ ओभरमा ३ मेडन राख्दै १३ रन खर्चेर उत्कृष्ट प्रर्दशन गरे । आराध्य शुक्लाले २ र अर्शिन कुलकर्नीले १ विकेट लिए ।", "प्रतियोगितामा नेपालको पहिलो दुई खेल हारिसकेको छ । पाकिस्तानले शुक्रबार नेपाललाई पहिलो खेलमा सजिलै ७ विकेटले पराजित गरेको थियो भने दोस्रो खेलमा अफगानिस्तानसँग आइतबार नेपाल ७३ रनले पराजित भएको थियो । "], "image": "https://assets-cdn-api.kantipurdaily.com/thumb.php?src=https://assets-cdn.kantipurdaily.com/uploads/source/news/kantipur/2023/third-party/nepvsind-12122023084157-1000x0.jpg&w=1000&h=0", "author": "कान्तिपुर संवाददाता", "author_link": "https://ekantipur.com/author/author-14301", "published_date": "मंसिर २६, २०८०"}
]